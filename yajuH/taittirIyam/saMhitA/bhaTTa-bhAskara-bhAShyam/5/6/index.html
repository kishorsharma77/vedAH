<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>वेदे विश्वासटिप्पन्यः  | प्रपाठकः ६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH/yajuH/taittirIyam/saMhitA/bhaTTa-bhAskara-bhAShyam/5/6/" rel="alternate" type="application/rss+xml" title="वेदे विश्वासटिप्पन्यः" />
    <link href="/vedAH/yajuH/taittirIyam/saMhitA/bhaTTa-bhAskara-bhAShyam/5/6/" rel="feed" type="application/rss+xml" title="वेदे विश्वासटिप्पन्यः" />

    <meta property="og:title" content="प्रपाठकः ६" />
<meta property="og:description" content="अनुवाकः १ संयुक्तमन्त्रः हिर॑ण्यवर्णा॒श्शुच॑य पाव॒का यासु॑ जा॒त क॒श्यपो॒ यास्विन्द्रः॑ । अ॒ग्निय्ँया गर्भ॑न्दधि॒रे विरू॑पा॒स्ता न॒ आप॒श्श स्यो॒ना भ॑वन्तु ।
मन्त्रः हिर॑ण्यवर्णा॒श् शुच॑य पाव॒का, यासु॑ जा॒त क॒श्यपो॒, यास्विन्द्रः॑ ।
अ॒ग्निय्ँ या गर्भ॑न् दधि॒रे, विरू॑पा॒स् - ता न॒ आप॒श्श स्यो॒ना भ॑वन्तु ।
टीका 1अतः परमग्निकाण्डमेवाग्न्यार्षेयम् ॥ तत्र कुम्भेष्टकोपधानमन्त्राः - हिरण्यवर्णा इत्याद्याः ॥ प्रथमा त्रिष्टुप् । हिरण्यवर्णाः हितरमणीयवर्णाः, हिरण्यसदृशवर्णा वा स्वच्छत्वात् । शुचयश्शुद्धाः । पावकाः शोधयित्र्यः । &lsquo;पावकादीनां छन्दसि&rsquo; इतीत्वाभावः । यासु जातः कश्यपः प्रजापतिः &lsquo;तद्दशहोताऽन्वसृज्यत । प्रजापतिर्वै दशहोता&rsquo; इति । यासु चेन्द्रोजातः मध्यमो विद्युदात्मा, याश्चाग्निं गर्भं दधिरे धारयन्ति, यथा &lsquo;अग्ने गर्भो अपामसि&rsquo; इति । ता आपः विरूपाः नः अस्माकं शान्तिहेतवः स्योनास्सुखहेतवश्च भवन्तु ॥" />
<meta property="og:type" content="article" />
<meta property="og:url" content="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/" /><meta property="article:section" content="yajuH" />



<meta itemprop="name" content="प्रपाठकः ६">
<meta itemprop="description" content="अनुवाकः १ संयुक्तमन्त्रः हिर॑ण्यवर्णा॒श्शुच॑य पाव॒का यासु॑ जा॒त क॒श्यपो॒ यास्विन्द्रः॑ । अ॒ग्निय्ँया गर्भ॑न्दधि॒रे विरू॑पा॒स्ता न॒ आप॒श्श स्यो॒ना भ॑वन्तु ।
मन्त्रः हिर॑ण्यवर्णा॒श् शुच॑य पाव॒का, यासु॑ जा॒त क॒श्यपो॒, यास्विन्द्रः॑ ।
अ॒ग्निय्ँ या गर्भ॑न् दधि॒रे, विरू॑पा॒स् - ता न॒ आप॒श्श स्यो॒ना भ॑वन्तु ।
टीका 1अतः परमग्निकाण्डमेवाग्न्यार्षेयम् ॥ तत्र कुम्भेष्टकोपधानमन्त्राः - हिरण्यवर्णा इत्याद्याः ॥ प्रथमा त्रिष्टुप् । हिरण्यवर्णाः हितरमणीयवर्णाः, हिरण्यसदृशवर्णा वा स्वच्छत्वात् । शुचयश्शुद्धाः । पावकाः शोधयित्र्यः । &lsquo;पावकादीनां छन्दसि&rsquo; इतीत्वाभावः । यासु जातः कश्यपः प्रजापतिः &lsquo;तद्दशहोताऽन्वसृज्यत । प्रजापतिर्वै दशहोता&rsquo; इति । यासु चेन्द्रोजातः मध्यमो विद्युदात्मा, याश्चाग्निं गर्भं दधिरे धारयन्ति, यथा &lsquo;अग्ने गर्भो अपामसि&rsquo; इति । ता आपः विरूपाः नः अस्माकं शान्तिहेतवः स्योनास्सुखहेतवश्च भवन्तु ॥">

<meta itemprop="wordCount" content="8866">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः ६"/>
<meta name="twitter:description" content="अनुवाकः १ संयुक्तमन्त्रः हिर॑ण्यवर्णा॒श्शुच॑य पाव॒का यासु॑ जा॒त क॒श्यपो॒ यास्विन्द्रः॑ । अ॒ग्निय्ँया गर्भ॑न्दधि॒रे विरू॑पा॒स्ता न॒ आप॒श्श स्यो॒ना भ॑वन्तु ।
मन्त्रः हिर॑ण्यवर्णा॒श् शुच॑य पाव॒का, यासु॑ जा॒त क॒श्यपो॒, यास्विन्द्रः॑ ।
अ॒ग्निय्ँ या गर्भ॑न् दधि॒रे, विरू॑पा॒स् - ता न॒ आप॒श्श स्यो॒ना भ॑वन्तु ।
टीका 1अतः परमग्निकाण्डमेवाग्न्यार्षेयम् ॥ तत्र कुम्भेष्टकोपधानमन्त्राः - हिरण्यवर्णा इत्याद्याः ॥ प्रथमा त्रिष्टुप् । हिरण्यवर्णाः हितरमणीयवर्णाः, हिरण्यसदृशवर्णा वा स्वच्छत्वात् । शुचयश्शुद्धाः । पावकाः शोधयित्र्यः । &lsquo;पावकादीनां छन्दसि&rsquo; इतीत्वाभावः । यासु जातः कश्यपः प्रजापतिः &lsquo;तद्दशहोताऽन्वसृज्यत । प्रजापतिर्वै दशहोता&rsquo; इति । यासु चेन्द्रोजातः मध्यमो विद्युदात्मा, याश्चाग्निं गर्भं दधिरे धारयन्ति, यथा &lsquo;अग्ने गर्भो अपामसि&rsquo; इति । ता आपः विरूपाः नः अस्माकं शान्तिहेतवः स्योनास्सुखहेतवश्च भवन्तु ॥"/>

      
    

    <script src="/vedAH/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/vedAH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH\/edit\/content\/\u0022,\u0022mainSections\u0022:[\u0022atharva\u0022],\u0022mainsections\u0022:[\u0022atharva\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/vedAH\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/vedAH\/yajuH\/taittirIyam\/saMhitA\/bhaTTa-bhAskara-bhAShyam\/5\/6\/".replace(basePath, "/");
    pageVars.pageParams = {};
    pageVars.pageSource = "yajuH\/taittirIyam\/saMhitA\/bhaTTa-bhAskara-bhAShyam\/5\/6.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/vedAH/webpack_dist/main-bundle.js"></script>
    <script src="/vedAH/webpack_dist/transliteration-bundle.js"></script>
    <script src="/vedAH/non_webpack_js/disqus.js"></script>
    <script src="/vedAH/webpack_dist/ui_lib-bundle.js"></script>
    <script src="/vedAH/webpack_dist/search-bundle.js"></script>

    <link rel="stylesheet" href="/vedAH/css/fonts.css">
    <link rel="stylesheet" href="/vedAH/css/@fortawesome/fontawesome-free/css/solid.min.css">
    

    <link rel="stylesheet" href="/vedAH/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/" />
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/vedAH/" class="btn col border">
            <i class="fas fa-gopuram ">वेदे विश्वासटिप्पन्यः <br/> प्रपाठकः ६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः ६">प्रपाठकः ६</h1>
    
    <a id="editLink" class="btn btn-primary"  href="https://github.com/vishvAsa/vedAH/edit/content/yajuH/taittirIyam/saMhitA/bhaTTa-bhAskara-bhAShyam/5/6.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अनवक-१">अनुवाकः १</h2>
<h3 id="सयकतमनतर">संयुक्तमन्त्रः</h3>
<p>हिर॑ण्यवर्णा॒श्शुच॑य पाव॒का यासु॑ जा॒त क॒श्यपो॒ यास्विन्द्रः॑ । अ॒ग्निय्ँया गर्भ॑न्दधि॒रे विरू॑पा॒स्ता न॒ आप॒श्श स्यो॒ना भ॑वन्तु ।</p>
<h3 id="मनतर">मन्त्रः</h3>
<p>हिर॑ण्यवर्णा॒श् शुच॑य पाव॒का, यासु॑ जा॒त क॒श्यपो॒, यास्विन्द्रः॑ ।</p>
<p>अ॒ग्निय्ँ या गर्भ॑न् दधि॒रे, विरू॑पा॒स् - ता न॒ आप॒श्श स्यो॒ना भ॑वन्तु ।</p>
<h4 id="टक">टीका</h4>
<p>1अतः परमग्निकाण्डमेवाग्न्यार्षेयम् ॥ तत्र कुम्भेष्टकोपधानमन्त्राः - हिरण्यवर्णा इत्याद्याः ॥ प्रथमा त्रिष्टुप् । हिरण्यवर्णाः हितरमणीयवर्णाः, हिरण्यसदृशवर्णा वा स्वच्छत्वात् । शुचयश्शुद्धाः । पावकाः शोधयित्र्यः । &lsquo;पावकादीनां छन्दसि&rsquo; इतीत्वाभावः । यासु जातः कश्यपः प्रजापतिः &lsquo;तद्दशहोताऽन्वसृज्यत । प्रजापतिर्वै दशहोता&rsquo; इति । यासु चेन्द्रोजातः मध्यमो विद्युदात्मा, याश्चाग्निं गर्भं दधिरे धारयन्ति, यथा &lsquo;अग्ने गर्भो अपामसि&rsquo; इति । ता आपः विरूपाः नः अस्माकं शान्तिहेतवः स्योनास्सुखहेतवश्च भवन्तु ॥</p>
<h3 id="सयकतमनतर-1">संयुक्तमन्त्रः</h3>
<p>यासा॒ꣳ॒ राजा॒ वरु॑णो॒ याति॒ मध्ये॑ सत्यानृ॒ते अ॑व॒पश्य॒ञ्जना॑नाम् । म॒धु॒श्चुत॒श्शुच॑यो॒ या पा॑व॒कास्ता न॒ आप॒श्श स्यो॒ना भ॑वन्तु ।</p>
<h3 id="मनतर-1">मन्त्रः</h3>
<p>यासा॒ꣳ॒ राजा॒ वरु॑णो॒ याति॒ मध्ये॑, सत्यानृ॒ते अ॑व॒पश्य॒ञ् जना॑नाम् ।</p>
<p>म॒धु॒श्चुत॒श् शुच॑यो॒ या पा॑व॒कास् - ता न॒ आप॒श् श स्यो॒ना भ॑वन्तु ।</p>
<h4 id="टक-1">टीका</h4>
<p>2द्वितीया - यासां राजेति त्रिष्टुप् ॥ यासां मध्ये वरुणो राजा वरणीयो वा आदित्यो याति सत्यानृते जनानामवपश्यन् अवहितः पश्यन् मधुश्चुतः मधुरसस्य क्षारयित्र्यः शुचय इत्यादि । गतम् ॥</p>
<h3 id="सयकतमनतर-2">संयुक्तमन्त्रः</h3>
<p>यासा᳚न्दे॒वा दि॒वि कृ॒ण्वन्ति॑ भ॒ख्षय्ँया अ॒न्तरि॑ख्षे बहु॒धा भव॑न्ति । या पृ॑थि॒वीम्पय॑सो॒न्दन्ति॑ [1]<br>
शु॒क्रास्ता न॒ आप॒श्श स्यो॒ना भ॑वन्तु ।</p>
<h3 id="मनतर-2">मन्त्रः</h3>
<p>यासा᳚न् दे॒वा दि॒वि कृ॒ण्वन्ति॑ भ॒ख्षय्ँ - या अ॒न्तरि॑ख्षे बहु॒धा भव॑न्ति ।</p>
<p>या पृ॑थि॒वीम् पय॑सो॒न्दन्ति॑ शु॒क्रास् - ता न॒ आप॒श् श स्यो॒ना भ॑वन्तु ।</p>
<h4 id="टक-2">टीका</h4>
<p>3यासां देवा इत्यादि ॥ तृतीया त्रिष्टुम् । यासामेकदेशममृतं सोमं वा देवा अपि भक्षं कृण्वन्ति । यद्वा - देवा आदित्यरश्मयः दिवि आदित्यमण्डले या भक्षं कुर्वन्ति स्थापयन्ति । कर्मणः संप्रदानत्वाच्चतुर्थ्यर्थे षष्ठी, &lsquo;धिन्विकृण्व्योरच&rsquo; इत्युप्रत्ययः । याश्रान्तरिक्षे बहुधा भवन्ति बहुप्रकारा आविर्भवन्ति वर्षासु ॥ याश्च पृथिवीं पयसा स्वेनेत्यंशेन स्वेनैवांशेन, ओदनेन वा हेतुना उन्दन्ति क्लेदयन्ति शुक्रा निर्मलाः । ता न इत्यादि । गतम् ॥</p>
<h3 id="सयकतमनतर-3">संयुक्तमन्त्रः</h3>
<p>शि॒वेन॑ मा॒ चख्षु॑षा पश्यतापश्शि॒वया॑ त॒नुवोप॑ स्पृशत॒ त्वच॑म्मे । सर्वाꣳ॑ अ॒ग्नीꣳ र॑फ्सु॒षदो॑ हुवे वो॒ मयि॒ वर्चो॒ बल॒मोजो॒ नि ध॑त्त ।</p>
<h3 id="मनतर-3">मन्त्रः</h3>
<p>शि॒वेन॑ मा॒ चख्षु॑षा पश्यतापश् - शि॒वया॑ त॒नुवोप॑ स्पृशत॒ त्वच॑म् मे ।</p>
<p>सर्वाꣳ॑ अ॒ग्नीꣳ र॑फ्सु॒षदो॑ हुवे वो॒, मयि॒ वर्चो॒ बल॒मोजो॒ नि ध॑त्त ।</p>
<h4 id="टक-3">टीका</h4>
<p>4चतुर्थी - शिवेनेति त्रिष्टुप् ॥ आप इति प्रथमपादान्तः । हे आपः! शिवेन शान्तेन चक्षुषा मां पश्यत । किञ्च - शिवया तनुवा शरीरेण मे त्वचमुपस्पृशत । तथा कृते अहमासादितात्मा सर्वानग्नीनप्सुषदः ये अप्सु युष्मासु सीदन्ति तान्युष्मत्सम्बन्धिनः युष्मदर्थं वा हुवे आह्वयामि । &lsquo;दीर्घादटि समानपादे&rsquo; इत्युभयत्र रुत्वम्, &lsquo;तत्पुरुषे कृति बहुलम्&rsquo; इति सप्तम्या अलुक् । यूयमपि मयि वर्चं अन्नं वलं सामर्थ्यं ओजस्तेजश्च निधत्त नियमेन स्था- पयत ॥</p>
<h3 id="सयकतमनतर-4">संयुक्तमन्त्रः</h3>
<p>यद॒दस्स॑म्प्रय॒तीरहा॒वन॑दता ह॒ते । तस्मा॒दा न॒द्यो॑ नाम॑ स्थ॒ ता वो॒ नामा॑नि सिन्धवः ।</p>
<h3 id="मनतर-4">मन्त्रः</h3>
<p>यद॒दस् स॑म्प्रय॒तीरहा॒वन॑दता ह॒ते ।</p>
<p>तस्मा॒दा न॒द्यो॑ नाम॑ स्थ॒, ता वो॒ नामा॑नि सिन्धवः ।</p>
<h4 id="टक-4">टीका</h4>
<p>5पञ्चमी - यदद इत्यनुष्टुप् ॥ सप्रयतीरिति प्रथमपादान्तः । अद इति सप्तम्या अलुक् । अमुष्मिन्नहो अहन्तव्ये मेघे हते ताडिते यद्यस्माद्यूयं संप्रयतीः संभूयेतश्चेतश्च प्रतियान्त्यः * अनदत शब्दं कृतवत्यस्स्थ । &lsquo;अन्येषामपि दृश्यते&rsquo; इति संहितायां दीर्घत्वम् । एतेश्शतरि &lsquo;इणो यण्&rsquo; &lsquo;वा छन्दसि&rsquo; इति पूर्वसवर्णदीर्धत्वम्, &lsquo;शतुरनुमः&rsquo; इति नद्या उदात्तत्वम् । तस्मात्कारणादाभिमुख्येनाव्यवधानेनैव नद्यो नाम यूयं स्थ नदनान्नद्य इत्युच्यध्वे । नडिति पचादिषु पाठात्, दिवः &lsquo;उदात्तस्वरितयोः&rsquo; इति विभक्तिस्स्वर्यते । हे सिन्धवः स्यन्दनशीलाः । &lsquo;स्यन्देः प्रसारणं धश्च&rsquo; इत्युप्रत्ययः । ता तादृशानि वः युष्माकं नामानि अन्वर्थानीत्यर्थः ॥</p>
<h3 id="सयकतमनतर-5">संयुक्तमन्त्रः</h3>
<p>यत्प्रेषि॑ता॒ वरु॑णेन॒ ताश्शीभꣳ॑ स॒मव॑ल्गत । [2]<br>
तदा᳚प्नो॒दिन्द्रो॑ वो य॒तीस्तस्मा॒दापो॒ अनु॑ स्थन ।</p>
<h3 id="मनतर-5">मन्त्रः</h3>
<p>यत् प्रेषि॑ता॒ वरु॑णेन॒,  ताश् शीभꣳ॑ स॒मव॑ल्गत । [2]</p>
<p>तदा᳚प्नो॒द् इन्द्रो॑ वो य॒तीस् - तस्मा॒दापो॒ अनु॑ स्थन ।</p>
<h4 id="टक-5">टीका</h4>
<p>6नामान्तराणामपि व्युत्पत्तिं प्रदर्शयिष्याम इति बहुवचननिर्देशेनोपक्षिप्तं तत्राप इति नाम व्युत्पादयितुमाह - यदिति ॥ षष्ठी - इयमप्यनुष्टुप् । यद्यदा वरुणेन राज्ञा प्रेषिता आदित्येन रश्मिभिर्वा नीताः सत्यस्ता यूयं शीभं शिवं शोभनं स मवल्गत सम्भूय नृत्यन्त इव शोभनं चेष्टितवत्यः । तदानीं वः युष्मान् यतीः गच्छतीः विलक्षणगतीः मध्यमस्थाने आप्नोदिन्द्रः । तस्मात्कारणात् अनु अनन्तरं ततः प्रभृति आपः स्थन अप्शब्दवाच्याः स्थ । आप्नोतेः कर्मणि क्विप्, &lsquo;तप्तनप्तनधानाश्च&rsquo; इति तनपादेशः ॥</p>
<h3 id="सयकतमनतर-6">संयुक्तमन्त्रः</h3>
<p>अ॒प॒का॒म स्यन्द॑माना॒ अवी॑वरत वो॒ हिक᳚म् । इन्द्रो॑ व॒श्शक्ति॑भिर्देवी॒स्तस्मा॒द्वार्णाम॑ वो हि॒तम् ।</p>
<h3 id="मनतर-6">मन्त्रः</h3>
<p>अ॒प॒का॒म स्यन्द॑माना॒ अवी॑वरत वो॒ हिक᳚म् ।</p>
<p>इन्द्रो॑ व॒श् शक्ति॑भिर् देवी॒स् - तस्मा॒द्वार्णाम॑ वो हि॒तम् ।</p>
<h4 id="टक-6">टीका</h4>
<p>7सप्तमी - अपकाममित्यनुष्टुप् ॥ अत्र वारिति नाम व्याचष्टे - अपकामं विनैव कामेन स्यन्दमानाः सदा स्यन्दनं कुर्वाणाः वः युष्मान् इन्द्रः अवीवरत वृतवान् युष्मानात्मसात्कर्तुमैच्छत् । वः युष्माकं शक्तिभिः हेतुभिः । हिकमिति पादपूरणे, प्रसिद्धौ वा । वस ईप्सायाम्, चुरादिरदन्तः व्यत्ययेन सन्वद्भावः । वृणोतेर्वा स्वार्थिकोण् छान्दसः । देवीः देवनशीलाः तस्मात्कारणात् वारिति नाम वः युष्माकं हितं निहितं, सर्वस्मै वा हितम् ।
वर्णव्यत्ययेन णत्वम् ॥</p>
<h3 id="सयकतमनतर-7">संयुक्तमन्त्रः</h3>
<p>एको॑ दे॒वो अप्य॑तिष्ठ॒थ्स्यन्द॑माना यथाव॒शम् । उदा॑निषुर्म॒हीरिति॒ तस्मा॑दुद॒कमु॑च्यते ।</p>
<h3 id="मनतर-7">मन्त्रः</h3>
<p>एको॑ दे॒वो अप्य॑तिष्ठ॒थ् - स्यन्द॑माना यथाव॒शम् ।</p>
<p>उदा॑निषुर् म॒हीरिति॒, तस्मा॑दुद॒कमु॑च्यते ।</p>
<h4 id="टक-7">टीका</h4>
<p>8अष्टमी - एक इत्यनुष्टुप् ॥ अत्रोदकं व्युत्पादयति - एको देव इन्द्रः अप्यतिष्ठत् स्वामित्वेनाध्यतिष्ठत् । अध्यर्थे अपिशब्दः । यथावशं यथेष्टं इतश्चेतश्च स्यन्दमाना आपः । यद्वा - स्यन्दमानास्सर्वास्स्रवन्तरिपः यथावशमप्यतिष्ठत् मध्यमे स्थाने आत्मनि आत्मनो वशं नीतवान् । तेन देवबहुमानेन आप उदानिषुः उछ्ह्वसितवत्यः महीरिति महत्यो जाता वयमेतेनेति । &lsquo;वा छन्दसि&rsquo; डति पूर्वसवर्णदीर्घत्वम् । तस्मात्कारणादुदकमित्यपां नाम निरुच्यते उदानादुदकमिति । उत्पूर्वादनितेरौणादिकः कप्रत्ययः, नकारलोपश्च ॥</p>
<h3 id="सयकतमनतर-8">संयुक्तमन्त्रः</h3>
<p>आपो॑ भ॒द्रा घृ॒तमिदाप॑ आसुर॒ग्नीषोमौ॑ बिभ्र॒त्याप॒ इत्ताः । ती॒व्रो रसो॑ मधु॒पृचा᳚म् [3]<br>
अ॒र॒ङ्ग॒म आ मा᳚ प्रा॒णेन॑ स॒ह वर्च॑सा गन्न् ।</p>
<h3 id="मनतर-8">मन्त्रः</h3>
<p>आपो॑ भ॒द्रा घृ॒तमिदाप॑ आसुर् - अ॒ग्नीषोमौ॑ बिभ्र॒त्याप॒ इत्ताः ।</p>
<p>ती॒व्रो रसो॑ मधु॒पृचा॑मरङ्ग॒म आ मा᳚ प्रा॒णेन॑ स॒ह वर्च॑सा गन्न् ।</p>
<h4 id="टक-8">टीका</h4>
<p>9नवमी - आपो भद्रा इति त्रिष्टुप् ॥ आपो भद्राः भन्दनीयाः आप एव घृतमाज्यमासुः भवन्ति तृणादिनिष्पादनेन गवां धारकत्वात् । &lsquo;छन्दस्युभयथा&rsquo; इति सार्वधातुकत्वात् असेर्लेटि न भूभावः । किञ्च - ता एव आपः अग्नीषोमौ बिभ्रति धारयन्ति खुन्नादिहः [अन्नादिना] विद्युन्निष्पत्त्याऽग्रिं रश्मिवृद्ध्या सोमम् । &lsquo;ईदग्नेः&rsquo; इतीत्वम्, &lsquo;अग्नेस्तुत् स्तोमसोमाः &lsquo;इति षत्वम्, ' देवताद्वन्द्वे च&rsquo; इति पूर्वोत्तरपदोर्युगपत्प्रकृतिस्वरत्वम् । तादृशीनामपां मधुपृचां मधुस्वादुना रसेन संपृक्तानां तीव्रः उद्भूतो रसः अरङ्गमः पर्याप्तगमनः कदाचिदप्यक्षीणेन प्राणेन चक्षुरादिना वर्चसा बलेन च सह मा आगन् आगच्छन्तु, तद्धेतुत्वात्प्राणादिस्थितेः । गमेः छान्दसे लुङि च्लेर्लुक् । &lsquo;मो नो धातोः&rsquo; इति नत्वम् ॥</p>
<h3 id="सयकतमनतर-9">संयुक्तमन्त्रः</h3>
<p>आदित्प॑श्याम्यु॒त वा॑ शृणो॒म्या मा॒ घोषो॑ गच्छति॒ वाङ्न॑ आसाम् । मन्ये॑ भेजा॒नो अ॒मृत॑स्य॒ तर्हि॒ हिर॑ण्यवर्णा॒ अतृ॑पय्ँय॒दा वः॑ ।</p>
<h3 id="मनतर-9">मन्त्रः</h3>
<p>आदित्प॑श्याम्यु॒त वा॑ शृणो॒म्या मा॒ घोषो॑ गच्छति॒ वाङ्न॑ आसाम् ।</p>
<p>मन्ये॑ भेजा॒नो अ॒मृत॑स्य॒ तर्हि॒ हिर॑ण्यवर्णा॒ अतृ॑पय्ँ य॒दा वः॑ ।</p>
<h4 id="टक-9">टीका</h4>
<p>10दशमी - आदिति त्रिष्टुप् ॥ प्राणेन सहागन् इत्युक्तम् । तदिदानीं समर्थयते - आदित् अनन्तरमेवाहं पश्यामि । उत अपि वा शृणोमि । घोषश्च मामागच्छति । अस्माकं वाग्रूपः आसां युष्माकमागमनेन रसेन वा । किं बहुना - तर्हि तदानीं अमृतस्य भेजान अमृतमेव भजन् अहं मन्ये तर्कयामि । पूर्ववत्कर्मणस्संप्रदानत्वाच्चतुर्थ्यर्थे षष्ठी । कदा - यदाहि हे हिरण्यवर्णाः! वः युष्माकं उतृपं युष्मत्पानेन सुहितोभवम् । तृप तृंप तृप्तौ, तौदादिकः । मुहितार्थयोगे षष्ठी ॥</p>
<h3 id="सयकतमनतर-10">संयुक्तमन्त्रः</h3>
<p>आपो॒ हि ष्ठा म॑यो॒भुव॒स्ता न॑ ऊ॒र्जे द॑धातन । म॒हे रणा॑य॒ चख्ष॑से ।</p>
<h3 id="मनतर-10">मन्त्रः</h3>
<p>आपो॒ हि ष्ठा म॑यो॒भुव॒स् , ता न॑ ऊ॒र्जे द॑धातन ।</p>
<p>म॒हे रणा॑य॒ चख्ष॑से ।</p>
<h4 id="टक-10">टीका</h4>
<p>11आपो हिष्ठादयस्तिस्रः &lsquo;वि पाजसा&rsquo; इत्यत्र व्याख्याताः ।
+++(सम्पादकटिप्पनी - चतुर्थकाण्डस्य प्रथमप्रपाठके पञ्चमेऽनुवाके । )+++</p>
<p>आपः व्यापितास्स्थ मयोभुवः सुखस्य भावयित्र्यः, ताः यूयं नः अस्मान् ऊर्जे रसाय दधातन स्थापयत ऊर्जं वा अस्मभ्यं दत्त महे महते रणाय रमणीयाय चक्षसे ज्ञानाय चेति प्रथमा ॥</p>
<ul>
<li>[### मन्त्रः
आपो॒ हि ष्ठा म॑यो॒भुव॒स्ता न॑ ऊ॒र्जे द॑धातन ।<br>
म॒हे रणा॑य॒ चख्ष॑से ।</li>
</ul>
<h4 id="टक-11">टीका</h4>
<p>कल्पः — ‘आपो हि ष्ठा मयोभुव इति तिसृभिरप उपसृज्य’ इति।<br>
तत्र प्रथमामाह—  १७९८ आपो हि ष्ठेति।   हिशब्द एवकारार्थः प्रसिद्ध्यर्थो वा।   हे आपो यूयमेव मयोभुवः स्थ सुखस्य भावयित्र्यो भवत।   स्नानपानादिहेतुत्वेन सुखोत्पादकत्वं प्रसिद्धम्।   तास्तादृश्यो यूयं नोऽस्मानूर्जे रसाय भवदीयरसानुभवार्थं दधातन स्थापय-त।   किंच महे महते रणाय रमणीयाय चक्षसे दर्शनाय दधातन, अस्मान्परतत्त्वसा-क्षात्कारयोग्यान्कुरुतेत्यर्थः।</p>
<h3 id="मनतर-11">मन्त्रः</h3>
<p>यो व॑श्शि॒वत॑मो॒ रस॒स्तस्य॑ भाजयते॒ह नः॑ ।<br>
उ॒श॒तीरि॑व मा॒तरः॑ ।</p>
<h4 id="टक-12">टीका</h4>
<p>अथ द्वितीयामाह— यो वः शिवतम इति।   यो युष्माक्रं शिवतमः शान्ततमः सुखैकहेतुर्यो रसोऽस्ति, इहास्मिन्कर्मणि नोऽस्मांस्तस्य भाजयत (तं) रसं प्रापयत।   तत्र दृष्टान्तः—उशतीरिव मातर इति।   कामयमानाः प्रीतियुक्ता मातरो यथा वत्सान्स्वकीयस्तन्यरसं प्रापयन्ति तद्वत्।</p>
<h3 id="मनतर-12">मन्त्रः</h3>
<p>तस्मा॒ अर॑ङ्गमाम वो॒ यस्य॒ ख्षया॑य॒ जिन्व॑थ ।<br>
आपो॑ ज॒नय॑था च नः ।</p>
<h4 id="टक-13">टीका</h4>
<p>अथ तृतीयामाह— तस्मा अरमिति।   यस्य रसस्य क्षयाय क्षयेण निवासेन जिन्वथ यूयं प्रीता भवथ, तस्मै रसाय वौ युष्मानरं गमामालं भृशं प्राप्नुमः ।   किंच हे आपो यूयं नोऽस्माञ्जनयथ प्रजोत्पादकन्कुरुथ।   एतैर्मन्त्रैः साध्यं जलमेलनं विधत्ते— ‘अप उप सृजत्यापो वै शान्ताः शान्ताभिरेवास्य शुचꣳ शमयति’ (सं. का. ५ प्र. १ अ. ६) इति।   अस्याग्नेः शुचं शोकं दाहमित्यर्थः।<br>
आपो हि ष्ठेत्याद्युचस्तत्र विनियुङ्क्ते— ‘तिसृभिरुप सृजति त्रिवृद्वा अग्निर्यावानेवाग्निस्तस्य शुचꣳ शमयति’ (सं. का. ५ प्र. १ अ. ६) इति।<br>
आहवनीयादिरूपेणाग्नेस्त्रैगुण्यम्।   तस्य सर्वस्याग्नेर्मन्त्रत्रयेण दाहशान्तिः।   ]</p>
<h3 id="सयकतमनतर-11">संयुक्तमन्त्रः</h3>
<p>यो व॑श्शि॒वत॑मो॒ रस॒स्तस्य॑ भाजयते॒ह नः॑ । उ॒श॒तीरि॑व मा॒तरः॑ ।</p>
<h3 id="मनतर-13">मन्त्रः</h3>
<p>यो व॑श् शि॒वत॑मो॒ रस॒स्, तस्य॑ भाजयते॒ह नः॑ ।<br>
उ॒श॒तीरि॑व मा॒तरः॑ ।</p>
<h4 id="टक-14">टीका</h4>
<p>12यो वः युष्माकं शिवतमो रसः तं अस्मात् भाजयत इह कर्मणि । तस्य वा एकदेशमस्मान् प्रापयत उशतीव कामयमाना मातर इवेति द्वितीया ॥</p>
<h3 id="सयकतमनतर-12">संयुक्तमन्त्रः</h3>
<p>तस्मा॒ अर॑ङ्गमाम वो॒ यस्य॒ ख्षया॑य॒ जिन्व॑थ । आपो॑ ज॒नय॑था च नः ।</p>
<h3 id="मनतर-14">मन्त्रः</h3>
<p>तस्मा॒ अर॑ङ्गमाम वो॒ , यस्य॒ ख्षया॑य॒ जिन्व॑थ ।<br>
आपो॑ ज॒नय॑था च नः ।</p>
<h4 id="टक-15">टीका</h4>
<p>13तस्मै युष्माकं रसाय पर्याप्तं गमाम तं गम्यास्स्म । यस्य रसस्य क्षयाय निवासभूतं पुरुषं जिन्वथ प्रीणयथ । किञ्च - अस्मान् हे आपः! जनयथ जातान्कुरुत युष्मद्रसवन्तो हि जाता भवन्तीति तृतीया ॥</p>
<h3 id="सयकतमनतर-13">संयुक्तमन्त्रः</h3>
<p>दि॒वि श्र॑यस्वा॒न्तरि॑ख्षे यतस्व पृथि॒व्या सम्भ॑व ब्रह्मवर्च॒सम॑सि ब्रह्मवर्च॒साय॑ त्वा ॥ [4]</p>
<h3 id="मनतर-15">मन्त्रः</h3>
<p>दि॒वि श्र॑यस्व + अ॒न्तरि॑ख्षे यतस्व , पृथि॒व्या सम्भ॑व ,<br>
ब्रह्मवर्च॒सम॑सि , ब्रह्मवर्च॒साय॑ त्वा ॥ [4]</p>
<h4 id="टक-16">टीका</h4>
<p>14बार्हस्पत्ये उपदधाति - दिवि श्रयस्वेति यजुषा ॥ दिवि द्युलोके श्रयस्व धारकत्वेनास्व । अन्तरिक्षे च यतस्व धारकत्वेन व्याप्रियस्व । पृथिव्या च सह सम्भव एकीभव । एवं त्रीनपि लोकान्धारय ब्रह्मवर्चसमेव त्वमसि । तद्धेतुत्वात्ताच्छव्द्यम् । त्वा त्वां ब्रह्मवर्चसाय उपदधामीति शेषः ॥</p>
<p>इति पञ्चमे षष्ठे प्रथमोनुवाकः ॥</p>
<h2 id="अनवक-२">अनुवाकः २</h2>
<h3 id="सयकतमनतर-14">संयुक्तमन्त्रः</h3>
<p>अ॒पाङ्ग्रहा᳚न्गृह्णात्ये॒तद्वाव रा॑ज॒सूय॒य्ँयदे॒ते ग्रहाः᳚ स॒वो᳚ऽग्निर्व॑रुणस॒वो रा॑ज॒सूय॑मग्निस॒वश्चित्य॒स्ताभ्या॑मे॒व सू॑य॒तेऽथो॑ उ॒भावे॒व लो॒काव॒भि ज॑यति॒ यश्च॑ राज॒सूये॑नेजा॒नस्य॒ यश्चा᳚ग्नि॒चित॒&hellip;</p>
<h3 id="मनतर-16">मन्त्रः</h3>
<p>अ॒पाङ्ग्रहा᳚न् गृह्णाति ।<br>
ए॒तद्वाव रा॑ज॒सूय॒य्ँ यदे॒ते ग्रहाः᳚ स॒वो᳚ऽग्निः ।<br>
व॑रुणस॒वो रा॑ज॒सूय॑मग्निस॒वश् चित्यः॑ ।<br>
ताभ्या॑मे॒व सू॑यते ।</p>
<p>अथो॑ उ॒भावे॒व लो॒काव॒भि ज॑यति॒, यश् च॑ राज॒सूये॑नेजा॒नस्य॒ यश्च॑ + अ॒ग्नि॒चितः॑ ।</p>
<h4 id="टक-17">टीका</h4>
<p>1अथासां ब्राह्मणं - अपां ग्रहान् गृह्णातीति विधिः ॥ गृह्यन्त इति ग्रहाः कुम्भाश्च कुम्भ्यश्च कुम्भेष्टका उच्यन्ते । &lsquo;ग्रहवृदृनिश्चिगमश्च&rsquo; इत्यप् । अपां सम्बन्धिन्यः कुम्भस्थाः आपोपां ग्रहाः ग्रहसंस्तवात् गृह्णाति चोदिताः एता उपदधातीति यावत् । वक्ष्यति च &lsquo;यस्यैता उपधीयन्ते&rsquo; इति । यद्वा - आपो गृह्यन्ते आसु ता अपां ग्रहाः कुम्भेष्टका उच्यन्ते । एतद्वावेति । तत्सादृश्याताच्छब्द्यम् । सवोग्निरिति । सवो यज्ञविशेपः येनेश्वरो भवति अग्निचित्या स्वयं स्व एवाग्निरिति । पूर्ववताच्छब्द्यम् । उक्तं कुम्भेष्टकानां राजसूयत्वम् । इदानीं तयोरेव विशेषमाह - वरुणसवः वरुणयज्ञो राजसूयं अग्निसवश्चित्योग्निरिति तत्प्रधानत्वात् याभ्यां तावीश्वरावभूताम् । &lsquo;चित्याऽग्निचित्ये च&rsquo; इति निपात्यते । चेतव्यश्चित्यः । ताभ्यामिति । अग्नीवरुणाभ्यामनुज्ञायते । यद्वा - ईश्वरः स्तूयते । षु प्रसवैश्वर्ययोः, कर्मणि यत् । अपर आह - ताभ्यामग्निसववरुणसवाभ्यां स्तूयते स्तोत्रीयते ताम्यामुभाम्यां अनेनेष्टं भवतीति तद्वदीश्वरो भवतीत्यर्थः । अथो इत्यादि । गतम् । अग्निं चितवात् &lsquo;अग्नौ चेः&rsquo; इति भूते क्विप् ॥</p>
<h3 id="सयकतमनतर-15">संयुक्तमन्त्रः</h3>
<p>आपो॑ भव॒न्त्यापो॒ वा अ॒ग्नेर्भ्रातृ॑व्या॒ यद॒पो᳚ऽग्नेर॒धस्ता॑दुप॒दधा॑ति॒ भ्रातृ॑व्याभिभूत्यै॒ भव॑त्या॒त्मना॒ परा᳚स्य॒ भ्रातृ॑व्यो भवत्य्&hellip;</p>
<h3 id="मनतर-17">मन्त्रः</h3>
<p>आपो॑ भवन्ति ।<br>
आपो॒ वा अ॒ग्नेर्भ्रातृ॑व्याः ।<br>
यद् अ॒पो᳚ऽग्नेर् अ॒धस्ता॑दुप॒दधा॑ति॒ भ्रातृ॑व्याभिभूत्यै ।<br>
भव॑त्या॒त्मना॒ परा᳚स्य॒ भ्रातृ॑व्यो भवति ।</p>
<h4 id="टक-18">टीका</h4>
<p>2आपो भवन्तीति इष्टकास्वरूपविधिः ॥ अत्र च &lsquo;अमृतं वा आपः&rsquo; इत्यादिस्तुतिर्भविष्यति । प्रागेवाधस्तात्त्वं विदधाति - अपो वा इत्यादि । यस्मादापोग्नेश्शत्रवः तस्मादग्नेरधस्तादेना उपदधाति भ्रातृव्याभिभवाय भवति । ततः स्वयं भूतिमान् सम्पद्यते, भ्रातृव्यश्च विनष्टो भवति ॥</p>
<h3 id="सयकतमनतर-16">संयुक्तमन्त्रः</h3>
<p>अ॒मृत᳚म् [5]<br>
वा आप॒स्तस्मा॑द॒द्भिरव॑तान्तम॒भि षि॑ञ्चन्ति॒ नार्ति॒मार्च्छ॑ति॒ सर्व॒मायु॑रेति॒ यस्यै॒ता उ॑पधी॒यन्ते॒ य उ॑ चैना ए॒वव्ँवेद&hellip;</p>
<h3 id="मनतर-18">मन्त्रः</h3>
<p>अमृ॑त॒व्ँ वा आपः ।<br>
तस्मा॑द् अ॒द्भिरव॑तान्तम् अ॒भि षि॑ञ्चन्ति ।<br>
नार्ति॒मार्च्छ॑ति॒ सर्व॒मायु॑रेति॒ यस्यै॒ता उ॑पधी॒यन्ते॒ य उ॑ चैना ए॒वव्ँ वेद॑ ।</p>
<h4 id="टक-19">टीका</h4>
<p>3अमृतं वा इत्यादिरपां स्तुतिः ॥ अवतान्तं मूर्छितं अद्भिरभिषिञ्चन्ति । सर्वमायुरेत्युपधाता आसां, यश्चैवं वेदिता ॥</p>
<h3 id="सयकतमनतर-17">संयुक्तमन्त्रः</h3>
<p>अन्न॒व्ँवा आप॑ प॒शव॒ आपोऽन्न॑म्प॒शवो᳚ऽन्ना॒द प॑शु॒मान्भ॑वति॒ यस्यै॒ता उ॑पधी॒यन्ते॒ य उ॑ चैना ए॒वव्ँवेद॒</p>
<h3 id="मनतर-19">मन्त्रः</h3>
<p>अन्न॒व्ँ वा आपः॑ ।<br>
प॒शव॒ आपः॑ ।<br>
अन्न॑म् प॒शवः॑ ।<br>
अ॒न्ना॒द प॑शु॒मान् भ॑वति॒, यस्यै॒ता उ॑पधी॒यन्ते॒ य उ॑ चैना ए॒वव्ँ वेद॑ ।</p>
<h4 id="टक-20">टीका</h4>
<p>4अन्नं वा इत्यादि स्तुत्यन्तरमपाम् ॥ अन्नपशुसाधनात्वत्ताच्छब्द्यमपाम् । इदानीं प्रशस्ततरत्वं पशूनामाह - अन्नं पशव इति । अन्नस्यापि हेतवः पशव इति तेषामपि हेतव आप इति तासामुपधाता वेदिता च अन्नादः पशुमांश्च भवति ॥</p>
<h3 id="सयकतमनतर-18">संयुक्तमन्त्रः</h3>
<p>द्वाद॑श भवन्ति॒ द्वाद॑श॒ मासाः᳚ सव्ँवथ्स॒रस्स॑व्ँवथ्स॒रेणै॒वास्मै᳚ [6]<br>
अन्न॒मव॑ रुन्द्धे॒</p>
<h3 id="मनतर-20">मन्त्रः</h3>
<p>द्वाद॑श भवन्ति ।<br>
द्वाद॑श॒ मासाः᳚ सव्ँवथ्स॒रः ।<br>
स॒व्ँव॒थ्स॒रेणै॒वास्मा॒ अन्न॒मव॑ रुन्धे ।</p>
<h4 id="टक-21">टीका</h4>
<p>5द्वादशेति ॥ सङ्ख्याविधिर्गतः ॥</p>
<h3 id="सयकतमनतर-19">संयुक्तमन्त्रः</h3>
<p>पात्रा॑णि भवन्ति॒ पात्रे॒ वा अन्न॑मद्यते॒ सयो᳚न्ये॒वान्न॒मव॑ रुन्द्ध॒ आ द्वा॑द॒शात्पुरु॑षा॒दन्न॑म॒त्त्यथो॒ पात्रा॒न्न छि॑द्यते॒ यस्यै॒ता उ॑पधी॒यन्ते॒ य उ॑ चैना ए॒वव्ँवेद॑</p>
<h3 id="मनतर-21">मन्त्रः</h3>
<p>पात्रा॑णि भवन्ति ।<br>
पात्रे॒ वा अन्न॑मद्यते ।<br>
सयो᳚न्ये॒वान्न॒मव॑ रुन्धे ।<br>
आ द्वा॑द॒शात् पुरु॑षा॒दन्न॑मत्ति + अथो॒ पात्रा॒न् न छि॑द्यते॒ , यस्यै॒ता उ॑पधी॒यन्ते॒ य उ॑ चैना ए॒वव्ँ वेद॑ ।</p>
<h4 id="टक-22">टीका</h4>
<p>6पात्राणीति ॥ जलाधाररूपाणि । आद्वादशादिति । द्वादशमभिव्याप्य अन्नस्य अत्ता भवति । अपि च पात्रत्वान्न छिद्यते उपधाता वेदिता च । विश्वजनादित्वात्तुगभावः ॥</p>
<h3 id="सयकतमनतर-20">संयुक्तमन्त्रः</h3>
<p>कु॒म्भाश्च॑ कु॒म्भीश्च॑ मिथु॒नानि॑ भवन्ति मिथु॒नस्य॒ प्रजा᳚त्यै॒ प्र प्र॒जया॑ प॒शुभि॑र्मिथु॒नैर्जा॑यते॒ यस्यै॒ता उ॑पधी॒यन्ते॒ य उ॑ [7]<br>
चै॒ना॒ ए॒वव्ँवेद॒</p>
<h3 id="मनतर-22">मन्त्रः</h3>
<p>कु॒म्भाश्च॑ कु॒म्भीश्च॑ मिथु॒नानि॑ भवन्ति ।<br>
मि॒थु॒नस्य॒ प्रजा᳚त्यै ।<br>
प्र प्र॒जया॑ प॒शुभि॑र् मिथु॒नैर् जा॑यते॒, यस्यै॒ता उ॑पधी॒यन्ते॒ य उ॑ चैना ए॒वव्ँ वेद॑ ।</p>
<h4 id="टक-23">टीका</h4>
<p>7पात्राणि विशेप्यन्ते - कुम्भाश्चेत्यादि ॥ गतम् ॥</p>
<h3 id="सयकतमनतर-21">संयुक्तमन्त्रः</h3>
<p>शुग्वा अ॒ग्निस्सो᳚ऽध्व॒र्युय्ँयज॑मानम्प्र॒जाश्शु॒चार्प॑यति॒ यद॒प उ॑प॒दधा॑ति॒ शुच॑मे॒वास्य॑ शमयति॒ नार्ति॒मार्च्छ॑त्यध्व॒र्युर्न यज॑मान॒श्शाम्य॑न्ति प्र॒जा यत्रै॒ता उ॑पधी॒यन्ते॒&hellip;</p>
<h3 id="मनतर-23">मन्त्रः</h3>
<p>शुग्वा अ॒ग्निः ।<br>
सो᳚ऽध्व॒र्युय्ँ यज॑मानम् प्र॒जाश् शु॒चाऽर्प॑यति ।<br>
यद॒प उ॑प॒दधा॑ति॒ शुच॑मे॒वास्य॑ शमयति ।<br>
नार्ति॒मार्च्छ॑त्यध्व॒र्युर् न यज॑मान॒श् शाम्य॑न्ति प्र॒जा यत्रै॒ता उ॑पधी॒यन्ते᳚ ।</p>
<h4 id="टक-24">टीका</h4>
<p>8शुगित्यादि ॥ शोचयिता तापयिताऽग्निः अध्वर्युर्यजमानं प्रजाश्च शोकेन पीडयति । अपामुपधानेन स दोषः परिहृतो भवति ॥</p>
<h3 id="सयकतमनतर-22">संयुक्तमन्त्रः</h3>
<p>ऽपाव्ँवा ए॒तानि॒ हृद॑यानि॒ यदे॒ता आपो॒ यदे॒ता अ॒प उ॑प॒दधा॑ति दि॒व्याभि॑रे॒वैना॒स्सꣳ सृ॑जति॒ वर्षु॑क प॒र्जन्यः॑ [8]<br>
भ॒व॒ति॒</p>
<h3 id="मनतर-24">मन्त्रः</h3>
<p>अ॒पाव्ँ वा ए॒तानि॒ हृद॑यानि॒ यदे॒ता आपः॑ ।<br>
यदे॒ता अ॒प उ॑प॒दधा॑ति, दि॒व्याभि॑र् ए॒वैना॒स् सꣳ सृ॑जति॒, वर्षु॑क प॒र्जन्यो॑ भवति ।</p>
<h4 id="टक-25">टीका</h4>
<p>9अपां वा इत्यादि ॥ समुदायावयवभावेन स्तुतिः । प्रियतरत्वाद्धृदयत्वम् । दिव्याभिरिति । दिव्याभिर्वृष्ट्यादिभिः एना अवयवभूतात्मिकाः संसृजति मिश्रयति । ततो वर्षणशीलः पर्जन्यस्स्यात् हृदयस्थानीयानामासां इहोपहितत्वात् । &lsquo;लषपत&rsquo; इत्यादिना उकञ् ॥</p>
<h3 id="सयकतमनतर-23">संयुक्तमन्त्रः</h3>
<p>यो वा ए॒तासा॑मा॒यत॑न॒ङ्कॢप्ति॒व्ँवेदा॒यत॑नवान्भवति॒ कल्प॑तेऽस्मा अनुसी॒तमुप॑ दधात्ये॒तद्वा आ॑सामा॒यत॑नमे॒षा कॢप्ति॒र्य ए॒वव्ँवेदा॒यत॑नवान्भवति॒ कल्प॑तेऽस्मै</p>
<h3 id="मनतर-25">मन्त्रः</h3>
<p>यो वा ए॒तासा॑मा॒यत॑न॒ङ्कॢप्ति॒व्ँ वेद॑ + आ॒यत॑नवान् भवति॒ कल्प॑तेऽस्मै ।<br>
अ॒नु॒सी॒त॒मुप॑ दधाति ।<br>
ए॒तद् वा आ॑सामा॒यत॑नमे॒षा कॢप्तिः ।<br>
य ए॒वव्ँ वेदा॒यत॑नवान् भवति॒ कल्प॑तेऽस्मै ।</p>
<h3 id="टक-26">टीका</h3>
<p>10यो वा इत्यादि ॥ आयतनं सीतात्मकं स्थानं क्लृप्तं उपधानविशेषं सामर्थ्यं वा एतदुभयं यो वेद स आयतनवान् भवति । कल्पते चास्मै अभिमतं सामर्थ्यं वा अस्मै जायते । अनुसीतमित्यादि। । विभक्त्यर्थे अव्ययीभावः । सीतास्वित्यर्थः । एतदिति । सीताः ॥</p>
<h3 id="सयकतमनतर-24">संयुक्तमन्त्रः</h3>
<p>द्व॒न्द्वम॒न्या उप॑ दधाति॒ चत॑स्रो॒ मध्ये॒ धृत्या॒</p>
<h3 id="मनतर-26">मन्त्रः</h3>
<p>द्व॒न्द्व॒म॒न्या उप॑ दधाति॒ , चत॑स्रो॒ मध्ये॒, धृत्यै ।</p>
<h4 id="टक-27">टीका</h4>
<p>11द्वन्द्वमित्यादि ॥ यज्ञपात्रप्रयोगे &lsquo;द्वन्द्वम्&rsquo; इति निपात्यते । आन्या आहुतयः प्राच्यादिषु मध्ये तु चतस्रः । तथा कृतं धारणाय भवति समर्थम् ॥</p>
<h3 id="सयकतमनतर-25">संयुक्तमन्त्रः</h3>
<p>अन्न॒व्ँवा इष्ट॑का ए॒तत्खलु॒ वै सा॒ख्षादन्न॒य्ँयदे॒ष च॒रुर्यदे॒तञ्च॒रुमु॑प॒दधा॑ति सा॒ख्षात् [9]<br>
ए॒वास्मा॒ अन्न॒मव॑ रुन्द्धे</p>
<h3 id="मनतर-27">मन्त्रः</h3>
<p>अन्न॒व्ँ वा इष्ट॑काः ।<br>
ए॒तत् खलु॒ वै सा॒ख्षादन्न॒य्ँ यदे॒ष च॒रुः ।<br>
यदे॒तञ् च॒रुम् उ॑प॒दधा॑ति , सा॒ख्षाद् ए॒वास्मा॒ अन्न॒मव॑ रुन्धे ।</p>
<h4 id="टक-28">टीका</h4>
<p>12अन्नं वा इति ॥ चरुविधिः । तत्साधनत्वात् ताच्छब्द्यम् । अपामित्यष्टकानां न मुख्यं, चरुस्तु साक्षादेव अव्यवधानेनान्नानामिति । यदेतमित्यादि । गतम् ॥</p>
<h3 id="सयकतमनतर-26">संयुक्तमन्त्रः</h3>
<p>मध्य॒त उप॑ दधाति मध्य॒त ए॒वास्मा॒ अन्न॑न्दधाति॒ तस्मा᳚न्मध्य॒तोऽन्न॑मद्यते</p>
<h3 id="मनतर-28">मन्त्रः</h3>
<p>म॒ध्य॒त उप॑ दधाति ।<br>
म॒ध्य॒त ए॒वास्मा॒ अन्न॑न्दधाति ।<br>
तस्मा᳚न् मध्य॒तो ऽन्न॑मद्यते ।</p>
<h4 id="टक-29">टीका</h4>
<p>13मध्यत इति ॥ सर्वासामिष्टकानां मध्यत उदरे अन्नं दधाति तस्मान्मध्यत इति । मध्यमे वयसि भूयिष्ठं अन्नमद्यते ॥</p>
<h3 id="सयकतमनतर-27">संयुक्तमन्त्रः</h3>
<p>बार्हस्प॒त्यो भ॑वति॒ ब्रह्म॒ वै दे॒वाना॒म्बृह॒स्पति॒र्ब्रह्म॑णै॒वास्मा॒ अन्न॒मव॑ रुन्द्धे ब्रह्मवर्च॒सम॑सि ब्रह्मवर्च॒साय॒ त्वेत्या॑ह तेज॒स्वी ब्र॑ह्मवर्च॒सी भ॑वति॒ यस्यै॒ष उ॑पधी॒यते॒ य उ॑ चैनमे॒वव्ँवेद॑ ॥ [10]</p>
<h3 id="मनतर-29">मन्त्रः</h3>
<p>बा॒र्॒ह॒स्प॒त्यो भ॑वति ।<br>
ब्रह्म॒ वै दे॒वाना॒म् बृह॒स्पतिः॑ ।<br>
ब्रह्म॑णै॒वास्मा॒ अन्न॒मव॑ रुन्धे ।<br>
&ldquo;ब्र॒ह्म॒व॒र्च॒सम॑सि ब्रह्मवर्च॒साय॒ त्वा&rdquo;+ इत्या॑ह ।<br>
ते॒ज॒स्वी ब्र॑ह्मवर्च॒सी भ॑वति॒ , यस्यै॒ष उ॑पधी॒यते॒ य उ॑ चैनम् ए॒वव्ँ वेद॑ ॥ [10]</p>
<h4 id="टक-30">टीका</h4>
<p>14बार्हस्पत्य इत्यादि ॥ गतम् ॥
+++(सम्पादकटिप्पनी - विस्तृतं व्याख्यानमन्यत्र मृग्यम् । )+++</p>
<p>इति पञ्चमे षष्ठे द्वितीयोनुवाकः॥</p>
<h2 id="अनवक-३">अनुवाकः ३</h2>
<h3 id="सयकतमनतर-28">संयुक्तमन्त्रः</h3>
<p>भू॒ते॒ष्ट॒का उप॑ दधा॒त्यत्रा᳚त्र॒ वै मृ॒त्युर्जा॑यते॒ यत्र॑यत्रै॒व मृ॒त्युर्जाय॑ते॒ तत॑ ए॒वैन॒मव॑ यजते॒ तस्मा॑दग्नि॒चिथ्सर्व॒मायु॑रेति॒ सर्वे॒ ह्य॑स्य मृ॒त्यवोऽवे᳚ष्टा॒स्तस्मा॑दग्नि॒चिन्नाभिच॑रित॒वै प्र॒त्यगे॑नमभिचा॒रस्स्तृ॑णुते</p>
<h3 id="मनतर-30">मन्त्रः</h3>
<p>भू॒ते॒ष्ट॒का उप॑ दधाति ।<br>
अत्रा᳚त्र॒ वै मृ॒त्युर्जा॑यते ।<br>
यत्र॑यत्रै॒व मृ॒त्युर्जाय॑ते॒ तत॑ ए॒वैन॒मव॑ यजते ।<br>
तस्मा॑दग्नि॒चिथ् सर्व॒मायु॑रेति॒ सर्वे॒ ह्य॑स्य मृ॒त्यवोऽवे᳚ष्टाः ।<br>
तस्मा॑दग्नि॒चिन् - नाभिच॑रित॒ वै प्र॒त्यग् - ए॑नमभिचा॒रस् स्तृ॑णुते ।</p>
<h4 id="टक-31">टीका</h4>
<p>1भूतेष्टका इत्यादि ॥ भूतानि पृथिव्यादीनि तत्सम्बन्धिन्य इष्टकाः भूतेष्टकाः &lsquo;पृथिव्यै स्वाहा&rsquo; इत्येवं मन्त्राकारः । अत्रात्रेति । सर्वत्र पृथिव्या एकदेशे मृत्युर्जायते यत्रयत्र जायते ततस्सर्वस्मादेनं मृत्युमवयजते निवारयति भूतेष्टकाभिः । उभयत्रापि &lsquo;अनुदात्तश्च&rsquo; इति द्वितीयोऽनुदात्तः । तस्मादित्यत्रैव हेतुमाह - सर्वे हि मृत्यवोऽवेष्टाः निराकृताः । तत्सर्वमायुः पुरुषायुषं जीवति । &lsquo;गतिरनन्तरः&rsquo; इति गतेः प्रकृतिस्तरत्वम् । तस्मादिति । एवं निरस्तमृत्युत्वादग्निचित् नाभिचरितव्यः न मारयितव्यः । कृत्यार्थे तवैप्रत्ययः । &lsquo;तवैचान्तश्च युगपत्&rsquo; इति गतेः प्रकृतिस्वरत्वम्, प्रत्ययस्य चान्तोदात्तत्वम् । यद्यभिचरेदेनं अभिचरितारमेव अभिचारः प्रत्यक् स्तृणुते प्रतिमुखमागत्य मारयति ॥</p>
<h3 id="सयकतमनतर-29">संयुक्तमन्त्रः</h3>
<p>सू॒यते॒ वा ए॒ष यो᳚ऽग्निञ्चि॑नु॒ते दे॑वसु॒वामे॒तानि॑ ह॒वीꣳषि॑ भवन्त्ये॒ताव॑न्तो॒ वै दे॒वानाꣳ॑ स॒वास्त ए॒व [11]<br>
अ॒स्मै॒ स॒वान्प्र य॑च्छन्ति॒ त ए॑नꣳ सुवन्ते</p>
<h3 id="मनतर-31">मन्त्रः</h3>
<p>सू॒यते॒ वा ए॒ष यो᳚ऽग्निञ् चि॑नु॒ते ।<br>
दे॒व॒सु॒वामे॒तानि॑ ह॒वीꣳषि॑ भवन्ति ।<br>
ए॒ताव॑न्तो॒ वै दे॒वानाꣳ॑ स॒वाः ।<br>
त ए॒वा॒स्मै॒ स॒वान् प्र य॑च्छन्ति ।<br>
त ए॑नꣳ सुवन्ते ।</p>
<h4 id="टक-32">टीका</h4>
<p>2सूयते वा इत्यादि ॥ अग्निं चिन्वानो हि अग्निना सूयते ईश्वरः क्रियते । कर्मणि यत् । देवसुवामिति । देवानां सुवते ईशते इति देवसुत इति वक्तव्ये &lsquo;उगवादीनाम्&rsquo; इति सुवतेस्तुगपवाद औकारः । ते च &lsquo;अग्नये गृहपतये&rsquo; इत्याम्नाताः अग्न्यादयोऽष्टौ देवाः । तेषामेतानि हवींषि भवन्ति &lsquo;अग्नये गृहपतये पुरोडाशमष्टाकपालं&rsquo; इत्यादीनि । तान्यत्र कर्तव्यानीति गम्यते । एतावन्त इति । एतावन्त्येव देवतानामैश्वर्यसाधनानि यान्यग्न्यादीनि हवींषि । सुवतेः करणे अप् । &lsquo;सवजवौ छन्दसि&rsquo; इत्यन्तोदात्तत्वम् । तस्मात्ते सवाः स्वस्वामिनोग्न्यादयः अस्मै यजमानाय सवान् ऐश्वर्याणि प्रयच्छन्ति । त एवाग्न्यादय एनं सुबन्ते अनुजानन्ति ऐश्वर्याय प्रेरयन्तीत्यर्थः । पू प्रेरणे ॥</p>
<h3 id="सयकतमनतर-30">संयुक्तमन्त्रः</h3>
<p>स॒वो᳚ऽग्निर्व॑रुणस॒वो रा॑ज॒सूय॑म्ब्रह्मस॒वश्चित्यो॑ दे॒वस्य॑ त्वा सवि॒तु प्र॑स॒व इत्या॑ह सवि॒तृप्र॑सूत ए॒वैन॒म्ब्रह्म॑णा दे॒वता॑भिर॒भि षि॑ञ्च॒त्य्&hellip;</p>
<h3 id="मनतर-32">मन्त्रः</h3>
<p>स॒वो᳚ऽग्निर् व॑रुणस॒वो रा॑ज॒सूय॑म् ब्रह्मस॒वश् चित्यः॑ ।<br>
&ldquo;दे॒वस्य॑ त्वा सवि॒तु प्र॑स॒व&rdquo; इत्या॑ह ।</p>
<p>स॒वि॒तृप्र॑सूत ए॒वैन॒म् ब्रह्म॑णा दे॒वता॑भिर् अ॒भि षि॑ञ्च॒ति ।</p>
<h4 id="टक-33">टीका</h4>
<p>3सवोग्निरित्यादिरभिषेकविधिः ॥ ऐश्वर्यहेतुरयमग्रिः तत्र वरुणैश्वर्यहेतुः राजसूयं, ब्रह्मैश्वर्यहेतुऽश्चित्योग्निः । तस्मात् &lsquo;देवस्य त्वा&rsquo; इत्यभिषेके ब्रह्मैश्वर्यलाभ इति । राजसूयग्रहणं तत्तुल्यतां चित्यस्याग्नेः प्रदर्शयितुम् ॥</p>
<h3 id="सयकतमनतर-31">संयुक्तमन्त्रः</h3>
<p>अन्न॑स्यान्नस्या॒भि षि॑ञ्च॒त्यन्न॑स्यान्न॒स्याव॑रुद्ध्यै</p>
<h3 id="मनतर-33">मन्त्रः</h3>
<p>अन्न॑स्यान्नस्या॒भि षि॑ञ्चति ।<br>
अन्न॑स्यान्न॒स्याव॑रुद्ध्यै ।</p>
<h4 id="टक-34">टीका</h4>
<p>4अन्नस्यान्नस्येति ॥ सर्वौषधेनाभिषिञ्चति । विभक्तिव्यत्ययः । सर्वान्नाभिषेकः सर्वान्नलाभाय भवति ॥</p>
<h3 id="सयकतमनतर-32">संयुक्तमन्त्रः</h3>
<p>पु॒रस्ता᳚त्प्र॒त्यञ्च॑म॒भि षि॑ञ्चति पु॒रस्ता॒द्धि प्र॑ती॒चीन॒मन्न॑म॒द्यते॑</p>
<h3 id="मनतर-34">मन्त्रः</h3>
<p>पु॒रस्ता᳚त् प्र॒त्यञ्च॑म् अ॒भि षि॑ञ्चति ।<br>
पु॒रस्ता॒द्धि प्र॑ती॒चीन॒मन्न॑म् अ॒द्यते᳚ ।</p>
<h4 id="टक-35">टीका</h4>
<p>5पुरस्तादित्यादि । गतम् ॥</p>
<p>+++( सम्पादकटिप्पनी -  विस्तृतं व्याख्यानमन्यत्र मृग्यम्। )+++</p>
<h3 id="सयकतमनतर-33">संयुक्तमन्त्रः</h3>
<p>शीर्ष॒तो॑ऽभि षि॑ञ्चति शीर्ष॒तो ह्यन्न॑म॒द्यत॒ आ मुखा॑द॒न्वव॑स्रावयति [12]<br>
मु॒ख॒त ए॒वास्मा॑ अ॒न्नाद्य॑न्दधात्य्&hellip;</p>
<h3 id="मनतर-35">मन्त्रः</h3>
<p>शी॒र्॒ष॒तो॑ऽभि षि॑ञ्चति ।<br>
शी॒र्॒ष॒तो ह्यन्न॑म॒द्यते᳚ ।<br>
आ मुखा॑द॒न्वव॑स्रावयति ।<br>
मु॒ख॒त ए॒वास्मा॑ अ॒न्नाद्य॑न् दधाति ।</p>
<h4 id="टक-36">टीका</h4>
<p>6शीर्षत इति ॥ शिरस्त आरभ्य आमुखादविच्छिन्नमन्ववस्रावयति अस्य मुखे अन्नाद्यं स्थापितं भवति । &lsquo;आद्यादिभ्यस्तसिः&rsquo; ॥</p>
<h3 id="सयकतमनतर-34">संयुक्तमन्त्रः</h3>
<p>अ॒ग्नेस्त्वा॒ साम्रा᳚ज्येना॒भि षि॑ञ्चा॒मीत्या॑है॒ष वा अ॒ग्नेस्स॒वस्तेनै॒वैन॑म॒भि षि॑ञ्चति॒ बृह॒स्पते᳚स्त्वा॒ साम्रा᳚ज्येना॒भि षि॑ञ्चा॒मीत्या॑ह॒ ब्रह्म॒ वै दे॒वाना॒म्बृह॒स्पति॒र्ब्रह्म॑णै॒वैन॑म॒भि षि॑ञ्च॒तीन्द्र॑स्य त्वा॒ साम्रा᳚ज्येना॒भि षि॑ञ्चा॒मीत्या॑हेन्द्रि॒यमे॒वास्मि॑न्नु॒परि॑ष्टाद्दधात्य्&hellip;</p>
<h3 id="मनतर-36">मन्त्रः</h3>
<p>&ldquo;अ॒ग्नेस् त्वा॒ साम्रा᳚ज्येना॒भि षि॑ञ्चामि&rdquo; + इत्या॑ह ।<br>
ए॒ष वा अ॒ग्नेस् स॒वः ।<br>
तेनै॒वैन॑म् अ॒भि षि॑ञ्चति ।<br>
&ldquo;बृह॒स्पते᳚स् त्वा॒ साम्रा᳚ज्येना॒भि षि॑ञ्चामि&rdquo; + इत्या॑ह ।<br>
ब्रह्म॒ वै दे॒वाना॒म् बृह॒स्पतिः॑ ।<br>
ब्रह्म॑णै॒वैन॑म॒भि षि॑ञ्चति ।<br>
&ldquo;इन्द्र॑स्य त्वा॒ साम्रा᳚ज्येना॒भि षि॑ञ्चामि&rdquo;+ इत्या॑ह ।<br>
इ॒न्द्रि॒यमे॒वास्मि॑न्न् उ॒परि॑ष्टाद् दधाति ।</p>
<h4 id="टक-37">टीका</h4>
<p>7अग्नेस्त्वेत्यादि ॥ मन्त्रावयवस्तुतिः । अग्नेः सवः अग्नेरैश्वर्यं ब्रह्मणैवोदितेन ब्रह्मैश्वर्यलाभः । गतमन्यत् ॥ +++( सम्पादकटिप्पनी - विस्तृतं व्याख्यानमन्यत्र मृग्यम्। )+++</p>
<h3 id="सयकतमनतर-35">संयुक्तमन्त्रः</h3>
<p>ए॒तत् [13]<br>
वै रा॑ज॒सूय॑स्य रू॒पय्ँय ए॒वव्ँवि॒द्वान॒ग्निञ्चि॑नु॒त उ॒भावे॒व लो॒काव॒भि ज॑यति॒ यश्च॑ राज॒सूये॑नेजा॒नस्य॒ यश्चा᳚ग्नि॒चित॒</p>
<h3 id="मनतर-37">मन्त्रः</h3>
<p>ए॒तद् वै रा॑ज॒सूय॑स्य रू॒पम् ।</p>
<p>य ए॒वव्ँ वि॒द्वान् अ॒ग्निञ् चि॑नु॒त उ॒भावे॒व लो॒काव॒भि ज॑यति॒,  यश्च॑ राज॒सूये॑नेजा॒नस्य॒ यश् चा᳚ग्नि॒चितः॑ ।</p>
<h4 id="टक-38">टीका</h4>
<p>8एतद्वा इति ॥ राजसूयस्य स्वरूपमभिषेकाख्यं एतदग्नौ क्रियते । तस्मादेवं विदित्वाऽग्निं चिन्वान उभौ लोकावभिजयति । राजसूययाजिनोग्निचितश्च ॥</p>
<h3 id="सयकतमनतर-36">संयुक्तमन्त्रः</h3>
<p>इन्द्र॑स्य सुषुवा॒णस्य॑ दश॒धेन्द्रि॒यव्ँवी॒र्य॑म्परा॑पत॒त्तद्दे॒वास्सौ᳚त्राम॒ण्या सम॑भरन्थ्सू॒यते॒ वा ए॒ष यो᳚ऽग्निञ्चि॑नु॒ते᳚ऽग्निञ्चि॒त्वा सौ᳚त्राम॒ण्या य॑जेतेन्द्रि॒यमे॒व वी॒र्यꣳ॑ स॒म्भृत्या॒त्मन्ध॑त्ते ॥ [14]</p>
<h3 id="मनतर-38">मन्त्रः</h3>
<p>इन्द्र॑स्य सुषुवा॒णस्य॑ दश॒धेन्द्रि॒यव्ँ वी॒र्य॑म् परा॑ऽपतत् ।<br>
तद् दे॒वास् सौ᳚त्राम॒ण्या सम॑भरन् ।<br>
सू॒यते॒ वा ए॒ष यो᳚ऽग्निञ्चि॑नु॒ते᳚ ।<br>
ऽग्निञ्चि॒त्वा सौ᳚त्राम॒ण्या य॑जेत + इ॒न्द्रि॒य॒मे॒व वी॒र्यꣳ॑ स॒म्भृत्या॒त्मन्ध॑त्ते ॥ [14]</p>
<h4 id="टक-39">टीका</h4>
<p>9इन्द्रस्येत्यादि ॥ सौत्रामण्या विधिः । सुषुवाणस्य लब्धैश्वर्यस्य इन्द्रस्य दशधा विशीर्णमिन्द्रियं च पराऽपतत् । तन्मा पराऽपतदित्यग्निचयनानन्तरं सौत्रामण्या यजेत तत्तदिन्द्रियं वीर्यं च संभृत्याविशीर्णरूपं कृत्वा आत्मनि स्थापयति । &lsquo;सुपां सुलुक्&rsquo; इति सप्तम्या लुक्, &lsquo;नङिसंबुद्ध्योः&rsquo; इति नलोपाभावः ॥</p>
<p>इति पञ्चमे षष्ठे तृतीयोनुवाकः ॥</p>
<h2 id="अनवक-४">अनुवाकः ४</h2>
<h3 id="सयकतमनतर-37">संयुक्तमन्त्रः</h3>
<p>स॒जूरब्दोऽया॑वभिस्स॒जूरु॒षा अरु॑णीभिस्स॒जूस्सूर्य॒ एत॑शेन स॒जोषा॑व॒श्विना॒ दꣳसो॑भिस्स॒जूर॒ग्निर्वै᳚श्वान॒र इडा॑भिर्घृ॒तेन॒ स्वाहा॑</p>
<h3 id="मनतर-39">मन्त्रः</h3>
<p>स॒जूरब्दोऽया॑वभिः   +++घृ॒तेन॒ स्वाहा᳚ +++ ।<br>
स॒जूरु॒षा अरु॑णीभिः  +++घृ॒तेन॒ स्वाहा᳚ +++ ।<br>
स॒जूस् सूर्य॒ एत॑शेन  +++घृ॒तेन॒ स्वाहा᳚ +++ ।<br>
स॒जोषा॑व॒श्विना॒ दꣳसो॑भिः  +++घृ॒तेन॒ स्वाहा᳚ +++।<br>
स॒जूर॒ग्निर्वै᳚श्वान॒र इडा॑भिः  +++घृ॒तेन॒ स्वाहा᳚ +++।<br>
घृ॒तेन॒ स्वाहा᳚ ।</p>
<h4 id="टक-40">टीका</h4>
<p>1दर्भस्तम्बे स्नुवाहुतीरभिजुहेति - सजूरब्द इत्यादिभिः ॥ वाक्यस्यापरिसमाप्तत्वात् घृतेन स्वाहेति सर्वत्रानुषज्यते । सर्वा एकपदाः त्रिष्टुभः । अन्त्याधिकाक्षरा । केचिद्व्रतेनेत्यस्मादनुषङ्गाद्याश्चतस्रो गायत्रीराहुः । सजूस्समानप्रीतिरब्दः संवत्सरः । केन अयावभिः मासैः ते हि संवत्सरान्न यान्ति । तादृशो ह्यब्दः प्रजानां समृद्ध्यै भवति । &lsquo;संवत्सरो वा अब्दो मासा अयावाः&rsquo; इति ब्राह्मणम् । यातेः &lsquo;आतो मनिन्&rsquo; इति वनिप् । ब्राह्मणे त्वौणादिको वप्रत्ययः । जुषेः क्विपि &lsquo;ससजुषोरुः&rsquo; इति रुत्वम् । &lsquo;समानस्य छन्दसि&rsquo; इति सभावः, &lsquo;परादिश्छन्दसि&rsquo; इत्युत्तरपदान्तोदात्तत्वम् । सजूरब्दो यावभिर्यथा भवति तदनुरूपं घृतेन स्वाहुतं करोति दर्भस्तम्बमभिजुहोति । एतेन शिष्टं व्याख्यातम् । उषाः प्रसिद्धाः अरुण्यो गावः ता हि तत्र मोदन्ते । सा च तादृशी प्रजानां भूतये भवति । एतशेन श्वेतेन सजूस्सूर्यः प्रजानां पुष्ट्यै भवति । अश्विनौ द्यावापृथिव्यौ व्यापकेनादित्येन तद्वत्यौ । &lsquo;इमे अश्विना&rsquo; इति च ब्राह्मणम् । अश्वित्वेन स्तुतेः पुल्लिङ्गता । तौ सजोषसौ दंसोभि. आश्चर्थकर्मभिर्जन्तुभिः सजोषाः वैश्यानरोग्निस्संवत्सरात्मा इडाभिः पशुभिस्सजूः ॥</p>
<h3 id="सयकतमनतर-38">संयुक्तमन्त्रः</h3>
<p>सव्ँवथ्स॒रो वा अब्दो॒ मासा॒ अया॑वा उ॒षा अरु॑णी॒ सूर्य॒ एत॑श इ॒मे अ॒श्विना॑ सव्ँवथ्स॒रो᳚ऽग्निर्वै᳚श्वान॒र प॒शव॒ इडा॑ प॒शवो॑ घृ॒तꣳ स॑व्ँवथ्स॒रम्प॒शवोऽनु॒ प्र जा॑यन्ते सव्ँवथ्स॒रेणै॒वास्मै॑ प॒शून्प्र ज॑नयति</p>
<h3 id="मनतर-40">मन्त्रः</h3>
<p>स॒व्ँव॒थ्स॒रो वा अब्दः॑ ।<br>
मासा॒ अया॑वाः ।<br>
उ॒षा अरु॑णी । सूर्य॒ एत॑शः ।<br>
इ॒मे अ॒श्विना᳚ ।<br>
स॒व्ँव॒थ्स॒रो᳚ऽग्निर्वै᳚श्वान॒रः ।<br>
प॒शव॒ इडा᳚ ।<br>
प॒शवो॑ घृ॒तम् ।<br>
स॒व्ँव॒थ्स॒रम् प॒शवोऽनु॒ प्र जा॑यन्ते ।<br>
स॒व्ँव॒थ्स॒रे॒णै॒वास्मै॑ प॒शून् प्र ज॑नयति ।</p>
<h4 id="टक-41">टीका</h4>
<p>2अत्रैव ब्राह्मणं - संवत्सरो वा इत्यादि ॥ पदद्वयं व्याचष्टे - संवत्सरो वा अब्दो मासा अयावा इति । उषा अरुणीः सूर्य एतश इति । स्वरूपमात्रोपादानेन निगदसिद्वा एवैत इति दर्शयति । इमे इति । इयं चासौ च इमे द्यावापृथिव्यौ । &lsquo;त्यदादीनां यत्परम्&rsquo; इतीदमश्शेषः । संवत्सरोग्निरित्यादि । गतम् । पशवो घृतमिति । तद्धेतुत्वात् संवत्सरमनुप्रजायन्ते पशवः । लक्षणेऽनोः कर्मप्रवचनीयत्वम् । संवत्सरेणेति । संवत्सरत्वाद्वैश्वानरस्य अग्नेः ॥</p>
<h3 id="सयकतमनतर-39">संयुक्तमन्त्रः</h3>
<p>दर्भस्त॒म्बे जु॑होति॒ यत् [15]<br>
वा अ॒स्या अ॒मृत॒य्ँयद्वी॒र्य॑न्तद्द॒र्भास्तस्मि॑ञ्जुहोति॒ प्रैव जा॑यतेऽन्ना॒दो भ॑वति॒ यस्यै॒वञ्जुह्व॑त्य्&hellip;</p>
<h3 id="मनतर-41">मन्त्रः</h3>
<p>द॒र्भ॒स्त॒म्बे जु॑होति ।<br>
यद् वा अ॒स्या अ॒मृत॒य्ँ यद् वी॒र्य॑न् तद् द॒र्भाः ।<br>
तस्मि॑ञ् जुहोति ।<br>
प्रैव जा॑यतेऽन्ना॒दो भ॑वति॒ यस्यै॒वञ् जुह्व॑ति ।</p>
<h4 id="टक-42">टीका</h4>
<p>3दर्भस्तम्ब इति ॥ एतैर्मन्त्रैः । यद्वा इत्यादि । गतम् । अमृतं अमरणहेतुः ॥</p>
<h3 id="सयकतमनतर-40">संयुक्तमन्त्रः</h3>
<p>ए॒ता वै दे॒वता॑ अ॒ग्ने पु॒रस्ता᳚द्भागा॒स्ता ए॒व प्री॑णा॒त्यथो॒ चख्षु॑रे॒वाग्ने पु॒रस्ता॒त्प्रति॑ दधा॒त्यन॑न्धो भवति॒ य ए॒वव्ँवेद&hellip;</p>
<h3 id="मनतर-42">मन्त्रः</h3>
<p>ए॒ता वै दे॒वता॑ अ॒ग्ने पु॒रस्ता᳚द्भागाः ।<br>
ता ए॒व प्री॑णाति ।<br>
अथो॒ चख्षु॑रे॒वाग्ने पु॒रस्ता॒त् प्रति॑ दधाति ।<br>
अन॑न्धो भवति॒ य ए॒वव्ँ वेद॑ ।</p>
<h4 id="टक-43">टीका</h4>
<p>4एता वा इति ॥ अब्दादयो देवता अग्नेरपि पूर्वभागभाजः ताः प्रीणयत्यनेन होमेन । अपि च पुरस्ताद्धोमेनाग्नेः चक्षुः प्रतिदधाति । एवं वेदिताऽप्यनन्धो भवति, कि पुनः कर्ता ॥</p>
<h3 id="सयकतमनतर-41">संयुक्तमन्त्रः</h3>
<p>आपो॒ वा इ॒दमग्रे॑ सलि॒लमा॑सी॒थ्स प्र॒जाप॑ति पुष्करप॒र्णे वातो॑ भू॒तो॑ऽलेलाय॒थ्सः [16]<br>
प्र॒ति॒ष्ठान्नावि॑न्द॒त स ए॒तद॒पाङ्कु॒लाय॑मपश्य॒त्तस्मि॑न्न॒ग्निम॑चिनुत॒ तदि॒यम॑भव॒त्ततो॒ वै स प्रत्य॑तिष्ठ॒द्याम्पु॒रस्ता॑दु॒पाद॑धा॒त्तच्छिरो॑ऽभव॒थ्सा प्राची॒ दिग्यान्द॑ख्षिण॒त उ॒पाद॑धा॒थ्स दख्षि॑ण प॒ख्षो॑ऽभव॒थ्सा द॑ख्षि॒णा दिग्याम्प॒श्चादु॒पाद॑धा॒त्तत्पुच्छ॑मभव॒थ्सा प्र॒तीची॒ दिग्यामु॑त्तर॒त उ॒पाद॑धात् [17]<br>
स उत्त॑र प॒ख्षो॑ऽभव॒थ्सोदी॑ची॒ दिग्यामु॒परि॑ष्टादु॒पाद॑धा॒त्तत्पृ॒ष्ठम॑भव॒थ्सोर्ध्वा दिग्&hellip;</p>
<h3 id="मनतर-43">मन्त्रः</h3>
<p>आपो॒ वा इ॒दमग्रे॑ सलि॒लमा॑सीत् ।<br>
स प्र॒जाप॑ति पुष्करप॒र्णे वातो॑ भू॒तो॑ऽलेलायत् ।<br>
स प्र॒ति॒ष्ठान् नावि॑न्दत ।[16]<br>
स ए॒तद॒पाङ्कु॒लाय॑मपश्यत् ।<br>
तस्मि॑न्न् अ॒ग्निम॑चिनुत ।<br>
तदि॒यम॑भवत् ।<br>
ततो॒ वै स प्रत्य॑तिष्ठत् ।<br>
याम् पु॒रस्ता॑दु॒पाद॑धा॒त् तच्छिरो॑ऽभव॒थ्, सा प्राची॒ दिक् ।<br>
यान् द॑ख्षिण॒त उ॒पाद॑धा॒थ् स दख्षि॑ण प॒ख्षो॑ऽभव॒थ् , सा द॑ख्षि॒णा दिक् ।<br>
याम् प॒श्चादु॒पाद॑धा॒त् तत्पुच्छ॑मभव॒थ् , सा प्र॒तीची॒ दिक् ।<br>
याम् उ॑त्तर॒त उ॒पाद॑धा॒थ् स उत्त॑र प॒ख्षो॑ ऽभव॒थ् सोदी॑ची॒ दिक् ।<br>
याम् उ॒परि॑ष्टादु॒पाद॑धा॒त् तत्पृ॒ष्ठम॑भव॒थ् सोर्ध्वा दिक् ।</p>
<h4 id="टक-44">टीका</h4>
<p>5आपो वा इत्यादि ॥ चित्यत्वेन पृथिव्यास्स्तुतिः । इदं विश्वं अग्रे आदौ सलिलमात्रमासीत् प्रत्यस्तमितसमस्तविकारं सर्वमादौ सलिलमेवासीत् । यदिदमब्विकारं सर्वं आदौ सलिलमेवासीत् । तदानीं प्रजापतिः पुष्करपर्णे पद्मपत्रे तत्प्रभवे वातो भूतः वात इव भूत्वा अलेलायात् । लीयतेर्यङ्लुगन्तात् लुङि व्यत्ययेन शप्, वृद्धिश्च । लेलेतिवा कण्ड्वादिः । तदानीं प्रतिष्ठामवस्थितां नाविन्दत नालभत पुष्करपर्णस्य लोलत्वादात्मनश्च वातभूतत्वात् । स तदानीमेव अपां कुलायं शैवलमित्यपश्यत् फेनमित्यमन्यत । तस्मिन्नग्निमचिनुत तदियं पृथिवी जाता । प्रजापतिश्च तत्र प्रतिष्ठितोऽभवत् । तत्र यामिष्टकां पूर्वस्यां दिश्युपादधात् तदस्याग्नेश्शिरोभवत् प्रथमोऽत्पन्नत्वात् । ततः प्रभृति सा प्राची दिगासीत् । यां दक्षिणत इत्यादि । गतम् ॥</p>
<h3 id="सयकतमनतर-42">संयुक्तमन्त्रः</h3>
<p>इ॒यव्ँ वा अ॒ग्नि पञ्चे᳚ष्टक॒स्तस्मा॒द्यद॒स्याङ्खन॑न्त्य॒भीष्ट॑कान्तृ॒न्दन्त्य॒भि शर्क॑रा॒ꣳ॒&hellip;</p>
<h3 id="मनतर-44">मन्त्रः</h3>
<p>इ॒यव्ँ  वा अ॒ग्नि पञ्चे᳚ष्टकः ।<br>
तस्मा॒द् यद॒स्याङ्खन॑न्त्य् - अ॒भीष्ट॑कान् तृ॒न्दन्त्य् - अ॒भि शर्क॑राम् ।</p>
<h4 id="टक-45">टीका</h4>
<p>6इयं वा इति ॥ इयं पृथिवी पञ्चेष्टकोग्निः तस्मादस्यां यत्खनन्ति तदिष्टकामभिक्रन्दन्ति पूर्वं प्रजापतिनोपहितामच्छिद्रं यन्ति । उ तृदिर् हिंसानादरयोः, रौधादिकः । अभिशर्करामिति । तृन्दन्तीत्येव ॥</p>
<h3 id="सयकतमनतर-43">संयुक्तमन्त्रः</h3>
<p>सर्वा॒ वा इ॒यव्ँवयो᳚भ्यो॒ नक्त॑न्दृ॒शे दी᳚प्यते॒ तस्मा॑दि॒माव्ँवयाꣳ॑सि॒ नक्त॒न्नाध्या॑सते॒ य ए॒वव्ँवि॒द्वान॒ग्निञ्चि॑नु॒ते प्रत्ये॒व [18]<br>
ति॒ष्ठ॒त्य॒भि दिशो॑ जयत्य्&hellip;</p>
<h3 id="मनतर-45">मन्त्रः</h3>
<p>सर्वा॒ वा इ॒यव्ँ वयो᳚भ्यो॒ नक्त॑न् दृ॒शे दी᳚प्यते ।<br>
तस्मा॑दि॒माव्ँ वयाꣳ॑सि॒ नक्त॒न् नाध्या॑सते ।<br>
य ए॒वव्ँ वि॒द्वान् - अ॒ग्निञ् चि॑नु॒ते प्रत्ये॒व ति॑ष्ठति + अ॒भि दिशो॑ जयति ।</p>
<h4 id="टक-46">टीका</h4>
<p>7इदानीं पृथिव्या अग्नित्वं लोकवृत्तान्तेन विप्रतिपन्नान् प्रति समर्थयते - सर्वा वा इति ॥ सर्वेयं पृथिवी रात्रौ पक्षिभ्यो दीप्यते प्रकाशते दृशे द्रष्टुं यथा सर्वां पृथिवीं वयांसि पश्यन्ति । तस्मादिमां रात्रौ नाध्यासते वयांसि वृक्षादावेव शेरते भयात् । तस्मादेवं ज्ञात्वा चिन्वानः प्रतितिष्ठत्येव, दिशश्चाभिजयति ॥</p>
<h3 id="सयकतमनतर-44">संयुक्तमन्त्रः</h3>
<p>आग्ने॒यो वै ब्रा᳚ह्म॒णस्तस्मा᳚द्ब्राह्म॒णाय॒ सर्वा॑सु दि॒ख्ष्वर्धु॑क॒॒ स्वामे॒व तद्दिश॒मन्वे᳚त्य्&hellip;</p>
<h3 id="मनतर-46">मन्त्रः</h3>
<p>आ॒ग्ने॒यो वै ब्रा᳚ह्म॒णः ।<br>
तस्मा᳚द्ब्राह्म॒णाय॒ सर्वा॑सु दि॒ख्ष्वर्धु॑कम् ।<br>
स्वामे॒व तद् दिश॒मन्वे॑ति ।</p>
<h4 id="टक-47">टीका</h4>
<p>8आग्नेयो वा इत्यादि ॥ उक्तं &lsquo;इयं वा अग्निः&rsquo; इति । यस्मादेवं तस्मादाग्नेयस्य अग्निना सहोत्पन्नत्वात् नित्यमग्निना सम्बन्धोऽस्य ब्राह्मणस्य । &lsquo;सर्वत्राग्निकलिभ्याम्&rsquo; इति ढक् । सर्वासु दिक्षु गमनमर्धुकम् ऋद्धिशीलमग्नित्वात् सर्वासां दिशाम् । तदेवाह - स्वामेव आत्मभूतामेव दिशमत्येति अनु गच्छति । स्वार्थिक उकञ् ॥</p>
<h3 id="सयकतमनतर-45">संयुक्तमन्त्रः</h3>
<p>अ॒पाव्ँवा अ॒ग्नि कु॒लाय॒न्तस्मा॒दापो॒ऽग्निꣳ हारु॑का॒स्स्वामे॒व तद्योनि॒म्प्र वि॑शन्ति ॥ [19]</p>
<h3 id="मनतर-47">मन्त्रः</h3>
<p>अ॒पाव्ँवा अ॒ग्नि कु॒लाय᳚म् ।<br>
तस्मा॒दापो॒ऽग्निꣳ हारु॑काः ।<br>
स्वामे॒व तद्योनि॒म् प्र वि॑शन्ति ॥ [19]</p>
<h4 id="टक-48">टीका</h4>
<p>9अपां वा इत्यादि ॥ उक्तमेवार्थं प्रत्यक्षेण समर्थयते । यस्मादपामग्निः कुलायं निवासस्थानं उक्तेन न्यायेन पृथिव्या अग्नित्वात् तादर्थ्याद्वा अपां &lsquo;अग्नेरापः&rsquo; इति ततो निर्गतत्वात् । तस्मादापोऽग्निं हारुकाः अग्निं हुत्वा तमनुप्रविशन्तीः पश्याम औष्ण्योपलम्भात् पृथिवीं चानुप्रविशन्तीः पश्यामः । पूर्ववदुकञ्, &lsquo;न लोकाव्यय&rsquo; इति षष्ठीप्रतिषेधः । ततः स्वामेव योनिं निवासं कारणं वा अनुप्रविशन्ति । तस्मादुपपन्नमस्याग्नित्वमिति ॥</p>
<p>इति पञ्चमकाण्डे षष्ठप्रश्ने चतुर्थोनुवाकः ॥</p>
<h2 id="अनवक-५">अनुवाकः ५</h2>
<h3 id="सयकतमनतर-46">संयुक्तमन्त्रः</h3>
<p>स॒व्ँव॒थ्स॒रमुख्य॑म्भृ॒त्वा द्वि॒तीये॑ सव्ँवथ्स॒र आ᳚ग्ने॒यम॒ष्टाक॑पाल॒न्निर्व॑पेदै॒न्द्रमेका॑दशकपालव्ँवैश्वदे॒वन्द्वाद॑शकपालम्बार्हस्प॒त्यञ्च॒रुव्ँवै᳚ष्ण॒वन्त्रि॑कपा॒लन्तृ॒तीये॑ सव्ँवथ्स॒रे॑ऽभि॒जिता॑ यजेत॒</p>
<h3 id="मनतर-48">मन्त्रः</h3>
<p>स॒व्ँव॒थ्स॒रमुख्य॑म्भृ॒त्वा द्वि॒तीये॑ सव्ँवथ्स॒र आ᳚ग्ने॒यम॒ष्टाक॑पाल॒न् निर्व॑पेद् -<br>
ऐ॒न्द्रमेका॑दशकपालव्ँ - वैश्वदे॒वन् द्वाद॑शकपालम्, बार्हस्प॒त्यञ् च॒रुँव् - वै᳚ष्ण॒वन् त्रि॑कपा॒लम् ।</p>
<p>तृ॒तीये॑ सव्ँवथ्स॒रे॑ऽभि॒जिता॑ यजेत ।</p>
<h4 id="टक-49">टीका</h4>
<p>1संवत्सरमित्यादिस्तावः चितेऽग्नौ गुणविकारविधिः । तत्रैवोख्यस्य संवत्सरभरणम् । द्वितीये संवत्सरे आग्नेयादिनिर्वापः । तृतीये अभिजिता अग्निष्टोमेन यजेत ॥</p>
<h3 id="सयकतमनतर-47">संयुक्तमन्त्रः</h3>
<p>यद॒ष्टाक॑पालो॒ भव॑त्य॒ष्टाख्ष॑रा गाय॒त्र्या᳚ग्ने॒यङ्गा॑य॒त्रम्प्रा॑तस्सव॒नम्प्रा॑तस्सव॒नमे॒व तेन॑ दाधार गाय॒त्रीञ्छन्दो॒</p>
<h3 id="मनतर-49">मन्त्रः</h3>
<p>यद् अ॒ष्टाक॑पालो॒ भव॑त्य॒ष्टाख्ष॑रा गाय॒त्र्या᳚ग्ने॒यङ् गा॑य॒त्रम् प्रा॑तस्सव॒नम् ।</p>
<p>प्रा॒त॒सव॒नमे॒व तेन॑ दाधार गाय॒त्रीञ् छन्दः॑ ।</p>
<h4 id="टक-50">टीका</h4>
<p>2यदित्यादिरेषामष्टाकपालादीनां क्रमेण स्तुतिः । दाधार धारयति । छान्दसो लिट् । गायत्रीछन्दः दाधारेत्येव ॥</p>
<h3 id="सयकतमनतर-48">संयुक्तमन्त्रः</h3>
<p>यदेका॑दशकपालो॒ भव॒त्येका॑दशाख्षरा त्रि॒ष्टुगै॒न्द्रन्त्रैष्टु॑भ॒म्माध्य॑न्दिन॒ꣳ॒ सव॑न॒म्माध्य॑न्दिनमे॒व सव॑न॒न्तेन॑ दाधार त्रि॒ष्टुभ᳚म् [20]<br>
छन्दो॒ यद्द्वाद॑शकपालो॒ भव॑ति॒ द्वाद॑शाख्षरा॒ जग॑ती वैश्वदे॒वञ्जाग॑तन्तृतीयसव॒नन्तृ॑तीयसव॒नमे॒व तेन॑ दाधार॒ जग॑ती॒ञ्छन्दो॒ यद्बा॑र्हस्प॒त्यश्च॒रुर्भव॑ति॒ ब्रह्म॒ वै दे॒वाना॒म्बृह॒स्पति॒र्ब्रह्मै॒व तेन॑ दाधार॒ यद्वै᳚ष्ण॒वस्त्रि॑कपा॒लो भव॑ति य॒ज्ञो वै विष्णु॑र्य॒ज्ञमे॒व तेन॑ दाधार॒ यत्तृ॒तीये॑ सव्ँवथ्स॒रे॑ऽभि॒जिता॒ यज॑ते॒ऽभिजि॑त्यै॒</p>
<h3 id="मनतर-50">मन्त्रः</h3>
<p>यदेका॑दशकपालो॒ भव॒त्येका॑दशाख्षरा त्रि॒ष्टुगै॒न्द्रन्त्रैष्टु॑भ॒म्माध्य॑न्दिन॒ꣳ॒ सव॑नम् ।<br>
माध्य॑न्दिनमे॒व सव॑न॒न्तेन॑ दाधार त्रि॒ष्टुभ॒ञ् छन्दः॑ ।<br>
यद् द्वाद॑शकपालो॒ भव॑ति॒, द्वाद॑शाख्षरा॒ जग॑ती, वैश्वदे॒वञ् जाग॑तन् तृतीयसव॒नम् ।<br>
तृ॒ती॒य॒स॒व॒नमे॒व तेन॑ दाधार॒ जग॑ती॒ञ् छन्दः॑ ।<br>
यद् बा॑र्हस्प॒त्यश् च॒रुर् भव॑ति॒, ब्रह्म॒ वै दे॒वाना॒म् बृह॒स्पतिः॑ ।<br>
ब्रह्मै॒व तेन॑ दाधार ।<br>
यद् वै᳚ष्ण॒वस् त्रि॑कपा॒लो भव॑ति, य॒ज्ञो वै विष्णुः॑ ।<br>
य॒ज्ञमे॒व तेन॑ दाधार ।<br>
यत् तृ॒तीये॑ सव्ँवथ्स॒रे॑ऽभि॒जिता॒ यज॑ते॒ ऽभिजि॑त्यै ।</p>
<h4 id="टक-51">टीका</h4>
<p>3यदेकादशकपाल इत्यादि ॥ व्याख्यातमेतेन ॥</p>
<h3 id="सयकतमनतर-49">संयुक्तमन्त्रः</h3>
<p>यथ्स॑व्ँवथ्स॒रमुख्य॑म्बि॒भर्ती॒ममे॒व [21]<br>
तेन॑ लो॒क स्पृ॑णोति॒ यद्द्वि॒तीये॑ सव्ँवथ्स॒रे᳚ऽग्निञ्चि॑नु॒ते᳚ऽन्तरि॑ख्षमे॒व तेन॑ स्पृणोति॒ यत्तृ॒तीये॑ सव्ँवथ्स॒रे यज॑ते॒ऽमुमे॒व तेन॑ लो॒क स्पृ॑णोत्य्&hellip;</p>
<h3 id="मनतर-51">मन्त्रः</h3>
<p>यथ् स॑व्ँवथ्स॒रमुख्य॑म् बि॒भर्ति॑ + इ॒ममे॒व तेन॑ लो॒क स्पृ॑णोति ।<br>
यद् द्वि॒तीये॑ सव्ँवथ्स॒रे᳚ऽग्निञ् चि॑नु॒ते᳚ , ऽन्तरि॑ख्षमे॒व तेन॑ स्पृणोति ।<br>
यत् तृ॒तीये॑ सव्ँवथ्स॒रे यज॑ते॒, ऽमुमे॒व तेन॑ लो॒क स्पृ॑णोति ।</p>
<h4 id="टक-52">टीका</h4>
<p>4यत्संवत्सरमित्यादि ॥ संवत्सरकर्मस्तुतिः । इमं मनुष्यलोकं स्पृणोति प्रीणयति रक्षयतीत्यर्थः । स्पृ प्रीतौ । गतमन्यत् ॥</p>
<h3 id="सयकतमनतर-50">संयुक्तमन्त्रः</h3>
<p>ए॒तव्ँवै पर॑ आट्णा॒र क॒ख्षीवाꣳ॑ औशि॒जो वी॒तह॑व्यश्श्राय॒सस्त्र॒सद॑स्यु पौरुकु॒थ्स्य प्र॒जाका॑मा अचिन्वत॒ ततो॒ वै ते स॒हस्रꣳ॑सहस्रम्पु॒त्रान॑विन्दन्त॒</p>
<h3 id="मनतर-52">मन्त्रः</h3>
<p>ए॒तव्ँ वै पर॑ आट्णा॒र क॒ख्षीवाꣳ॑ औशि॒जो वी॒तह॑व्यश् श्राय॒सस् त्र॒सद॑स्यु पौरुकु॒थ्स्य प्र॒जाका॑मा अचिन्वत ।</p>
<p>ततो॒ वै ते स॒हस्रꣳ॑सहस्रम् पु॒त्रान॑विन्दन्त ।</p>
<h4 id="टक-53">टीका</h4>
<p>5एतं वा इत्याति ॥ एतमग्निं परादयश्चत्वारः प्रजाकामा अचिन्वत । चित्वा च प्रत्येकं सहस्त्रं पुत्रानलभन्त ॥</p>
<h3 id="सयकतमनतर-51">संयुक्तमन्त्रः</h3>
<p>प्रथ॑ते प्र॒जया॑ प॒शुभि॒स्ताम्मात्रा॑माप्नोति॒ यान्तेऽग॑च्छ॒न्य ए॒वव्ँवि॒द्वाने॒तम॒ग्निञ्चि॑नु॒ते ॥ [22]</p>
<h3 id="मनतर-53">मन्त्रः</h3>
<p>प्रथ॑ते प्र॒जया॑ प॒शुभि॒स् ताम् मात्रा॑माप्नोति॒ यान् तेऽग॑च्छ॒न् ,<br>
य ए॒वव्ँ वि॒द्वाने॒तम॒ग्निञ् चि॑नु॒ते ॥ [22]</p>
<h4 id="टक-54">टीका</h4>
<p>6प्रथत इत्यादिविदुषस्स्तुतिः । मात्रां पुत्रपरिमाणम् । एवं विदित्वा चिन्वानः परादय इव सहस्रपुत्रो भवतीत्यर्थः । अत्र परादयस्संज्ञाः, आट्णारादयः अपत्यप्रत्ययान्ताः ॥</p>
<p>इति पञ्चमे षष्ठे पञ्चमोनुवाकः ॥</p>
<h2 id="अनवक-६">अनुवाकः ६</h2>
<h3 id="सयकतमनतर-52">संयुक्तमन्त्रः</h3>
<p>प्र॒जाप॑तिर॒ग्निम॑चिनुत॒ स ख्षु॒रप॑विर्भू॒त्वाति॑ष्ठ॒त्तन्दे॒वा बिभ्य॑तो॒ नोपा॑य॒न्ते छन्दो॑भिरा॒त्मान॑ञ्छादयि॒त्वोपा॑य॒न्तच्छन्द॑साञ्छन्द॒स्त्वम्&hellip;</p>
<h3 id="मनतर-54">मन्त्रः</h3>
<p>प्र॒जाप॑तिर् अ॒ग्निम॑चिनुत ।<br>
स ख्षु॒रप॑विर् भू॒त्वाऽति॑ष्ठत् ।<br>
तन् दे॒वा बिभ्य॑तो॒ नोपा॑यन् ।<br>
ते छन्दो॑भिरा॒त्मान॑ञ् छादयि॒त्वोपा॑यन् ।<br>
तच्छन्द॑साञ् छन्द॒स्त्वम् ।</p>
<h4 id="टक-55">टीका</h4>
<p>1प्रजापतिरित्यादि नित्य एव गुणविशेषविधिः ॥ क्षुरपविः क्षुरवन्निशिता धारा यस्य सः क्षुरपविः । तादृशो भूत्वा चितोग्निर- तिष्ठत् दुरुपगम आसीत् । तं तादृशं देवा भीतास्सन्तो नोपायन् नोपगन्तुं शक्ता अभवन् । &lsquo;अभ्यस्तानामादिः&rsquo; इत्याद्युदात्तत्वम् । त इत्यादि । गतम् । छन्दोभिर्मन्त्रैः । तस्माच्छादनहेतुत्वात् छन्दस्त्वम् । छादयतेर्व्यत्ययेन नुम्भावः ॥</p>
<h3 id="सयकतमनतर-53">संयुक्तमन्त्रः</h3>
<p>ब्रह्म॒ वै छन्दाꣳ॑सि॒ ब्रह्म॑ण ए॒तद्रू॒पय्ँयत्कृ॑ष्णाजि॒नङ्</p>
<h3 id="मनतर-55">मन्त्रः</h3>
<p>ब्रह्म॒ वै छन्दाꣳ॑सि ।<br>
ब्रह्म॑ण ए॒तद्रू॒पय्ँ यत् कृ॑ष्णाजि॒नम् ।</p>
<h4 id="टक-56">टीका</h4>
<p>2ब्रह्म वा इत्यादि हेतुः ॥ ब्रह्मवर्चसहेतुत्वात् ब्रह्मण इति । तत एव हेतोः ॥</p>
<h3 id="सयकतमनतर-54">संयुक्तमन्त्रः</h3>
<p>कार्ष्णी॑ उपा॒नहा॒वुप॑ मुञ्चते॒ छन्दो॑भिरे॒वात्मान॑ञ्छादयि॒त्वाग्निमुप॑ चरत्या॒त्मनोऽहिꣳ॑सायै</p>
<h3 id="मनतर-56">मन्त्रः</h3>
<p>कार्ष्णी॑ उपा॒नहा॒वुप॑ मुञ्चते॒ ,<br>
छन्दो॑भिर् ए॒वात्मान॑ञ् छादयि॒त्वा ऽग्निमुप॑ चरत्या॒त्मनो ऽहिꣳ॑सायै ।</p>
<h4 id="टक-57">टीका</h4>
<p>3कार्ष्णी इति विधिः ॥ कृष्णमृगविकारभूतः । &lsquo;प्राणिरजतादिभ्योऽञ्&rsquo; इत्यञ्प्रत्ययः । &lsquo;वा छन्दसि&rsquo; इति पूर्वसवर्णदीर्घत्वम् । छन्दोभिरित्यादि । गतम् ॥</p>
<h3 id="सयकतमनतर-55">संयुक्तमन्त्रः</h3>
<p>देवनि॒धिर्वा ए॒ष नि धी॑यते॒ यद॒ग्निः [23]<br>
अ॒न्ये वा॒ वै नि॒धिमगु॑प्तव्ँवि॒न्दन्ति॒ न वा॒ प्रति॒ प्र जा॑नात्यु॒खामा क्रा॑मत्या॒त्मान॑मे॒वाधि॒पाङ्कु॑रुते॒ गुप्त्या॒</p>
<h3 id="मनतर-57">मन्त्रः</h3>
<p>दे॒व॒नि॒धिर् वा ए॒ष नि धी॑यते॒ यद॒ग्निः ।<br>
अ॒न्ये वा॒ वै नि॒धिमगु॑प्तव्ँ वि॒न्दन्ति॒ न वा॒ प्रति॒ प्र जा॑नाति ।<br>
उ॒खामा क्रा॑मत्या॒त्मान॑मे॒वाधि॒पाङ् कु॑रुते॒, गुप्त्यै᳚ ।</p>
<h4 id="टक-58">टीका</h4>
<p>4देवनिधिरित्यादि ॥ गतम् । अग्निर्नाम देवानां निधिस्थानीयो निधीयते गुप्तं स्थाप्यते स यदि सम्यक् गुप्तो न स्यात् ततस्तमगुप्तमन्ये वाऽनिधातारो लभेरन् । स्वयं वा न प्रति प्रजानाति इह मया निहितमिति न प्रत्यभिजानीयात् । तस्मान्नित्यात्मनोग्नेः गोपनस्थानीयमुखाक्रमणं पादेन कुर्यादिति विधिः । आत्मानमेवाधिकं पातारं कुरुते । पातेर्विच् । तच्च गुप्त्यै भवति । ततस्तमन्ये न वेत्स्यन्ते, स्वयं च प्रत्यभिज्ञास्यतीति ॥</p>
<h3 id="सयकतमनतर-56">संयुक्तमन्त्रः</h3>
<p>अथो॒ खल्वा॑हु॒र्नाक्रम्येति॑ नैर्ऋ॒त्यु॑खा यदा॒क्रामे॒न्निर्ऋ॑त्या आ॒त्मान॒मपि॑ दध्या॒त्तस्मा॒न्नाक्रम्या॑</p>
<h3 id="मनतर-58">मन्त्रः</h3>
<p>अथो॒ खल्वा॑हु॒र् - &ldquo;नाक्रम्या᳚&rdquo;+ इति॑ ।<br>
नै॒र्॒ऋ॒त्यु॑खा यदा॒क्रामे॒न् निर्ऋ॑त्या आ॒त्मान॒मपि॑ दध्या॒त् तस्मा॒न्नाक्रम्या᳚ ।</p>
<h4 id="टक-59">टीका</h4>
<p>5अथो खल्वाहुरित्यादिराक्रमणनिन्दा । नैरृतिः निरृतिरिति देवता । तस्मादाक्रमणं निरृत्यै आत्मानमपिदध्यात् प्रक्षिपेत् । तस्मान्नाक्रम्योखामपिदध्यादिति ॥</p>
<h3 id="सयकतमनतर-57">संयुक्तमन्त्रः</h3>
<p>पुरुषशी॒र्षमुप॑ दधाति॒ गुप्त्या॒ अथो॒ यथा᳚ ब्रू॒यादे॒तन्मे॑ गोपा॒येति॑ ता॒दृगे॒व तत् [24]</p>
<h3 id="मनतर-59">मन्त्रः</h3>
<p>पु॒रु॒ष॒शी॒र्॒षमुप॑ दधाति॒ गुप्त्यै᳚ ।<br>
अथो॒ यथा᳚ ब्रू॒यात् ।<br>
ए॒तन्मे॑ गोपा॒येति॑, ता॒दृगे॒व तत् ।  [24]</p>
<h4 id="टक-60">टीका</h4>
<p>6पुरुषशीर्षमिति विधिः ॥ निधेर्गुप्त्यर्थं प्रत्यभिज्ञानार्थं च कथमित्याह - अथो इत्यादि यथा कश्चिन्निधिस्थाने स्थापयित्वा ब्रूयात् एतन्मदीयं रक्षेति तादृङ्निधिगेपनं पुरुषशीर्ष इति ॥</p>
<h3 id="सयकतमनतर-58">संयुक्तमन्त्रः</h3>
<p>प्र॒जाप॑ति॒र्वा अथ॑र्वा॒ग्निरे॒व द॒ध्यङ्ङा॑थर्व॒णस्तस्येष्ट॑का अ॒स्थान्ये॒तꣳ ह॒ वाव तदृषि॑र॒भ्यनू॑वा॒चेन्द्रो॑ दधी॒चो अ॒स्थभि॒रिति॒ यदिष्ट॑काभिर॒ग्निञ्चि॒नोति॒ सात्मा॑नमे॒वाग्निञ्चि॑नुते॒ सात्मा॒मुष्मि॑ल्ँलो॒के भ॑वति॒ य ए॒वव्ँवेद॒</p>
<h3 id="मनतर-60">मन्त्रः</h3>
<p>प्र॒जाप॑ति॒र् वा अथ॑र्वा ।<br>
अ॒ग्निरे॒व द॒ध्यङ्ङा॑थर्व॒णः ।<br>
तस्येष्ट॑का अ॒स्थानि॑ ।<br>
ए॒तꣳ ह॒ वाव तदृषि॑र॒भ्यनू॑वाच ।<br>
इन्द्रो॑ दधी॒चो अ॒स्थभि॒रिति॑ ।<br>
यदिष्ट॑काभिर् अ॒ग्निञ् चि॒नोति॒ सात्मा॑नमे॒वाग्निञ् चि॑नुते ।<br>
सात्मा॒ऽमुष्मि॑ल्ँ लो॒के भ॑वति॒, य ए॒वव्ँ वेद॑ ।</p>
<h4 id="टक-61">टीका</h4>
<p>7प्रजापतिर्वा इत्यादि ॥ इष्टकास्तुतिः । तत्र &lsquo;इन्द्रो दधीचो अस्थभिः&rsquo; इति श्रुतिविशेषानुरोधेन अग्नेरस्थित्वेनेष्टका निरूप्यन्ते । प्रजापतिरथर्वा तत्पुरुष आथर्वणो दध्यङ्नाम सोग्निरेव तस्यास्थीनि इष्टका अभवत् । &lsquo;छन्दस्यपि दृश्यते&rsquo; इत्यनङ् । अमुमेवार्थं मन्त्रलिङ्गेन समर्थयते - एतं ह वावेति । अमुमेवार्थं &lsquo;इन्द्रो दधीचः&rsquo; इति मन्त्रेण ऋषिर्वेदो ह्यनुवदति तस्मादिष्टकाभिश्चयनात्सात्माऽग्निश्चितो भवति आत्मीयावयवसहित इत्यर्थः । एवं वेदिता अमुष्मिन् लोके भोगस्थाने सात्मा अमृतो भवति ॥</p>
<h3 id="सयकतमनतर-59">संयुक्तमन्त्रः</h3>
<p>शरी॑र॒व्ँवा ए॒तद॒ग्नेर्यच्चित्य॑ आ॒त्मा वै᳚श्वान॒रो यच्चि॒ते वै᳚श्वान॒रञ्जु॒होति॒ शरी॑रमे॒व स॒॒स्कृत्य॑ [25]<br>
अ॒भ्यारो॑हति॒ शरी॑र॒व्ँवा ए॒तद्यज॑मान॒स्सस्कु॑रुते॒ यद॒ग्निञ्चि॑नु॒ते</p>
<h3 id="मनतर-61">मन्त्रः</h3>
<p>शरी॑र॒व्ँ वा ए॒तद॒ग्नेर् यच् चित्य॑ आ॒त्मा वै᳚श्वान॒रः ।<br>
यच् चि॒ते वै᳚श्वान॒रञ् जु॒होति॒, शरी॑रमे॒व स॒॒स्कृत्या॒भ्यारो॑हति ।<br>
शरी॑र॒व्ँ वा ए॒तद्यज॑मान॒स् सस्कु॑रुते॒ यद॒ग्निञ् चि॑नु॒ते।</p>
<h4 id="टक-62">टीका</h4>
<p>8शरीरं वा इत्यादि ॥ वैश्वानरहोमविधिः । चित्यश्चेतव्योग्नेः शरीरम् । यत्र यो वैश्वानरं द्वादशकपालम् ॥</p>
<h3 id="सयकतमनतर-60">संयुक्तमन्त्रः</h3>
<p>यच्चि॒ते वै᳚श्वान॒रञ्जु॒होति॒ शरी॑रमे॒व स॒॒स्कृत्या॒त्मना॒भ्यारो॑हति॒ तस्मा॒त्तस्य॒ नाव॑ द्यन्ति॒ जीव॑न्ने॒व दे॒वानप्ये॑ति</p>
<h3 id="मनतर-62">मन्त्रः</h3>
<p>यच् चि॒ते वै᳚श्वान॒रञ् जु॒होति॒, शरी॑रमे॒व स॒॒स्कृत्या॒त्मना॒ ऽभ्यारो॑हति ।<br>
तस्मा॒त् तस्य॒ नाव॑ द्यन्ति॒ जीव॑न्ने॒व दे॒वानप्ये॑ति ।</p>
<h4 id="टक-63">टीका</h4>
<p>9यदित्यादि ॥ यजमानशरीरत्वेन रूपणं वैश्वानरस्यावदानप्रतिषेधार्थम् । आत्मना स्वयमारोहति । तस्मादात्मशरीरस्य अवदानं न युज्यते । जीवन्नेव च देवान्गच्छति ॥</p>
<h3 id="सयकतमनतर-61">संयुक्तमन्त्रः</h3>
<p>वैश्वान॒र्यर्चा पुरी॑ष॒मुप॑ दधाती॒यव्ँवा अ॒ग्निर्वै᳚श्वान॒रस्तस्यै॒षा चिति॒र्यत्पुरी॑षम॒ग्निमे॒व वै᳚श्वान॒रञ्चि॑नुत ए॒षा वा अ॒ग्ने प्रि॒या त॒नूर्यद्वै᳚श्वान॒र प्रि॒यामे॒वास्य॑ त॒नुव॒मव॑ रुन्द्धे ॥ [26]</p>
<h3 id="मनतर-63">मन्त्रः</h3>
<p>वै॒श्वा॒न॒र्यर्चा पुरी॑ष॒मुप॑ दधाति ।<br>
इ॒यव्ँ वा अ॒ग्निर् वै᳚श्वान॒रः ।<br>
तस्यै॒षा चिति॒र् यत् पुरी॑षम् ।<br>
अ॒ग्निमे॒व वै᳚श्वान॒रञ् चि॑नुत ।<br>
ए॒षा वा अ॒ग्ने प्रि॒या त॒नूर् यद् वै᳚श्वान॒रः ।<br>
प्रि॒यामे॒वास्य॑ त॒नुव॒मव॑ रुन्धे ॥ [26]</p>
<h4 id="टक-64">टीका</h4>
<p>10वैश्वानर्यर्चेति ॥ &lsquo;पृष्टो दिवि&rsquo; इत्येतया । इयं वा इत्यादि पुरीषोपधानस्तुतिः गता ॥</p>
<p>इति पञ्चमे षष्ठे पष्ठोनुवाकः ॥</p>
<h2 id="अनवक-७">अनुवाकः ७</h2>
<h3 id="सयकतमनतर-62">संयुक्तमन्त्रः</h3>
<p>अ॒ग्नेर्वै दी॒ख्षया॑ दे॒वा वि॒राज॑माप्नुवन्ति॒स्रो रात्री᳚र्दीख्षि॒तस्स्या᳚त्त्रि॒पदा॑ वि॒राड्वि॒राज॑माप्नोति॒</p>
<h3 id="मनतर-64">मन्त्रः</h3>
<p>अ॒ग्नेर्वै दी॒ख्षया॑ दे॒वा वि॒राज॑माप्नुवन् ।<br>
ति॒स्रो रात्री᳚र् दीख्षि॒तस् स्या᳚त् ।<br>
त्रि॒पदा॑ वि॒राट् ।  वि॒राज॑माप्नोति ।</p>
<h4 id="टक-65">टीका</h4>
<p>1अग्नेर्वै दीक्षयेत्यादि ॥ त्रिरात्रादिदीक्षाविधिः । दीक्षा मौण्ड्यादिलक्षणा । तिस्रादेशस्य &lsquo;उदात्तयणः&rsquo; इति शस उदात्तत्वम् । त्रिभिर्दशकैर्विराडिति दशकाः पादाः ॥</p>
<h3 id="सयकतमनतर-63">संयुक्तमन्त्रः</h3>
<p>षड्वा ऋ॒तव॑स्सव्ँवथ्स॒रस्स॑व्ँवथ्स॒रो वि॒राड्वि॒राज॑माप्नोति॒</p>
<h3 id="मनतर-65">मन्त्रः</h3>
<p>षड्वा ऋ॒तव॑स् सव्ँवथ्स॒रः ।<br>
स॒व्ँव॒थ्स॒रो वि॒राट् ।<br>
वि॒राज॑माप्नोति ।</p>
<h4 id="टक-66">टीका</h4>
<p>2षड्वा इति ॥ षट्त्वान्वयात् षडृत्ववयवसंवत्सरात्मकविराड्लाभः । एवं सर्वत्र ॥</p>
<h3 id="सयकतमनतर-64">संयुक्तमन्त्रः</h3>
<p>दश॒ रात्री᳚र्दीख्षि॒तस्स्या॒द्दशा᳚ख्षरा वि॒राड्वि॒राज॑माप्नोति॒</p>
<h3 id="मनतर-66">मन्त्रः</h3>
<p>दश॒ रात्री᳚र् दीख्षि॒तस् स्या᳚त्  ।<br>
दशा᳚ख्षरा वि॒राट् ।<br>
वि॒राज॑माप्नोति ।</p>
<h4 id="टक-67">टीका</h4>
<p>3दशाक्षरेति ॥ दशाक्षरपदा ॥</p>
<h3 id="सयकतमनतर-65">संयुक्तमन्त्रः</h3>
<p>द्वाद॑श॒ रात्री᳚र्दीख्षि॒तस्स्या॒द्द्वाद॑श॒ मासाः᳚ सव्ँवथ्स॒रस्स॑व्ँवथ्स॒रो वि॒राड्वि॒राज॑माप्नोति॒</p>
<h3 id="मनतर-67">मन्त्रः</h3>
<p>द्वाद॑श॒ रात्री᳚र् दीख्षि॒तस् स्या᳚त् ।<br>
द्वाद॑श॒ मासाः᳚ सव्ँवथ्स॒रः ।<br>
स॒व्ँव॒थ्स॒रो वि॒राट् ।<br>
वि॒राज॑माप्नोति ।</p>
<h4 id="टक-68">टीका</h4>
<p>4द्वादशेति सौराः मासाः ॥ द्वौ च दश च द्वादश । &lsquo;सङ्ख्या&rsquo; इति पूर्वपदप्रकतिस्वरत्वम् । एवं सर्वत्र ॥</p>
<h3 id="सयकतमनतर-66">संयुक्तमन्त्रः</h3>
<p>त्रयो॑दश॒ रात्री᳚र्दीख्षि॒तस्स्या॒त्त्रयो॑दश [27]<br>
मासाः᳚ सव्ँवथ्स॒रस्स॑व्ँवथ्स॒रो वि॒राड्वि॒राज॑माप्नोति॒</p>
<h3 id="मनतर-68">मन्त्रः</h3>
<p>त्रयो॑दश॒ रात्री᳚र् दीख्षि॒तस् स्या᳚त् ।<br>
त्रयो॑दश मासाः᳚ सव्ँवथ्स॒रः ।<br>
स॒व्ँव॒थ्स॒रो वि॒राट् ।
वि॒राज॑माप्नोति ।</p>
<h4 id="टक-69">टीका</h4>
<p>5त्रयोदश मासा इति ॥ अधिकमासेन त्रयोदशचान्द्रमासाः । सौरचान्द्रान्तराळमधिकमारभते । यथोक्तम् - अधिमासका युगे तैरधिमासेम्योधिकास्तु ये चान्द्राः । इति ॥</p>
<h3 id="सयकतमनतर-67">संयुक्तमन्त्रः</h3>
<p>पञ्च॑दश॒ रात्री᳚र्दीख्षि॒तस्स्या॒त्पञ्च॑दश॒ वा अ॑र्धमा॒सस्य॒ रात्र॑योऽर्धमास॒शस्स॑व्ँवथ्स॒र आ᳚प्यते सव्ँवथ्स॒रो वि॒राड्वि॒राज॑माप्नोति</p>
<h3 id="मनतर-69">मन्त्रः</h3>
<p>पञ्च॑दश॒ रात्री᳚र्दीख्षि॒तस् स्या᳚त् ।<br>
पञ्च॑दश॒ वा अ॑र्धमा॒सस्य॒ रात्र॑यः ।<br>
अ॒र्ध॒मा॒सशस् स॑व्ँवथ्स॒र आ᳚प्यते ।<br>
स॒व्ँव॒थ्स॒रो वि॒राट् ।<br>
वि॒राज॑माप्नोति ।</p>
<h4 id="टक-70">टीका</h4>
<p>6पञ्चदशेति ॥ सावनस्य मासस्य । यथाऽऽहुः - &lsquo;त्रिंशदुष्णकरोदयः सावनः&rsquo; इति । अर्धमासश इति । अर्धमासेनार्धमासेन । &lsquo;संख्यैकवचनाच्च&rsquo; इति शस् ॥</p>
<h3 id="सयकतमनतर-68">संयुक्तमन्त्रः</h3>
<p>स॒प्तद॑श॒ रात्री᳚र्दीख्षि॒तस्स्या॒द्द्वाद॑श॒ मासा॒ पञ्च॒र्तव॒स्स स॑व्ँवथ्स॒रस्स॑व्ँवथ्स॒रो वि॒राड्वि॒राज॑माप्नोति॒</p>
<h3 id="मनतर-70">मन्त्रः</h3>
<p>स॒प्तद॑श॒ रात्री᳚र्दीख्षि॒तस् स्या᳚त् ।<br>
द्वाद॑श॒ मासा॒ पञ्च॒र्तव॒स् स स॑व्ँवथ्स॒रः ।<br>
स॒व्ँव॒थ्स॒रो वि॒राट् ।<br>
वि॒राज॑माप्नोति ।</p>
<h4 id="टक-71">टीका</h4>
<p>7पञ्चर्तत । इति ॥ हेमन्तशिशिरयोरेकत्वात् । दृष्टं हि सहानुमन्त्रणं &lsquo;हेमन्तशिशिरावृतूनां प्रीणामि&rsquo; इति । संवत्सर इति । सप्तदशसंख्यान्वयात् ॥</p>
<h3 id="सयकतमनतर-69">संयुक्तमन्त्रः</h3>
<p>चतु॑र्विꣳशति॒ꣳ॒ रात्री᳚र्दीख्षि॒तस्स्या॒च्चतु॑र्विꣳशतिरर्धमा॒सास्स॑व्ँवथ्स॒रस्स॑व्ँवथ्स॒रो वि॒राड्वि॒राज॑माप्नोति</p>
<h3 id="मनतर-71">मन्त्रः</h3>
<p>चतु॑र्विꣳशति॒ꣳ॒ रात्री᳚र्दीख्षि॒तस् स्या᳚त् ।<br>
चतु॑र्विꣳशतिरर्धमा॒सास् स॑व्ँवथ्स॒रः ।<br>
स॒व्ँव॒थ्स॒रो वि॒राट् ।<br>
वि॒राज॑माप्नोति ।</p>
<h4 id="टक-72">टीका</h4>
<p>8चतुर्विंशतिमिति ॥ चान्द्रास्सांशाः, अन्ये निरंशाः ॥</p>
<h3 id="सयकतमनतर-70">संयुक्तमन्त्रः</h3>
<p>त्रि॒ꣳ॒शत॒ꣳ॒ रात्री᳚र्दीख्षि॒तस्स्या᳚त् [28]<br>
त्रि॒ꣳ॒शद॑ख्षरा वि॒राड्वि॒राज॑माप्नोति॒</p>
<h3 id="मनतर-72">मन्त्रः</h3>
<p>त्रि॒ꣳ॒शत॒ꣳ॒ रात्री᳚र् दीख्षि॒तस् स्या᳚त् ।  [28]<br>
त्रि॒ꣳ॒शद॑ख्षरा वि॒राट् ।<br>
वि॒राज॑माप्नोति ।</p>
<h4 id="टक-73">टीका</h4>
<p>9त्रिंशतं रात्रीरिति ॥ सावनसम्बन्धिनीः ॥</p>
<h3 id="सयकतमनतर-71">संयुक्तमन्त्रः</h3>
<p>मास॑न्दीख्षि॒तस्स्या॒द्यो मास॒स्स स॑व्ँवथ्स॒रस्स॑व्ँवथ्स॒रो वि॒राड्वि॒राज॑माप्नोति</p>
<h3 id="मनतर-73">मन्त्रः</h3>
<p>मास॑न्दीख्षि॒तस् स्या᳚त्  ।<br>
यो मास॒स् स स॑व्ँवथ्स॒रः ।<br>
स॒व्ँव॒थ्स॒रो वि॒राट् ।<br>
वि॒राज॑माप्नोति ।</p>
<h4 id="टक-74">टीका</h4>
<p>10मासमिति ॥ सौरश्चान्द्र आर्क्षो वा गृह्यते । सर्वेऽप्येते क्षयवृद्धियोगान्नैकान्ततः त्रिंशद्दिवसाः । तत्र सौरस्संक्रमात् संक्रमः, चान्द्रः दर्शाद्दर्शः, आर्क्षश्चन्द्रस्यर्क्षेण योगः । यो मास इति । अवयवावयविनोरनत्यन्तभेदात् ॥</p>
<h3 id="सयकतमनतर-72">संयुक्तमन्त्रः</h3>
<p>च॒तुरो॑ मा॒सो दी᳚ख्षि॒तस्स्या᳚च्च॒तुरो॒ वा ए॒तम्मा॒सो वस॑वोऽबिभरु॒स्ते पृ॑थि॒वीमाज॑यन्गाय॒त्रीञ्छन्दो॒ऽष्टौ रु॒द्रास्ते᳚ऽन्तरि॑ख्ष॒माज॑यन्त्रि॒ष्टुभ॒ञ्छन्दो॒ द्वाद॑शादि॒त्यास्ते दिव॒माज॑य॒ञ्जग॑ती॒ञ्छन्द॒स्ततो॒ वै ते व्या॒वृत॑मगच्छ॒ञ्छ्रैष्ठ्य॑न्दे॒वाना॒म्&hellip;</p>
<h3 id="मनतर-74">मन्त्रः</h3>
<p>च॒तुरो॑ मा॒सो दी᳚ख्षि॒तस् स्या᳚त् ।<br>
च॒तुरो॒ वा ए॒तम् मा॒सो वस॑वोऽबिभरु॒स् ते पृ॑थि॒वीमाज॑यन् गाय॒त्रीञ् छन्दः॑ ।<br>
अ॒ष्टौ रु॒द्रास् ते᳚ऽन्तरि॑ख्ष॒माज॑यन् त्रि॒ष्टुभ॒ञ् छन्दः॑ ।<br>
द्वाद॑शादि॒त्यास्, ते दिव॒माज॑य॒ञ् जग॑ती॒ञ् छन्दः॑ ।<br>
ततो॒ वै ते व्या॒वृत॑मगच्छ॒ञ् छ्रैष्ठ्य॑न् दे॒वानाम् ।</p>
<h4 id="टक-75">टीका</h4>
<p>11चतुरो वा इत्यादि ॥ एतमुख्यं चतुरो मासो वसवो धारयन् । तेन पृथिवीं गायत्रीं च ते आभिमुख्येनाजयन् । अष्टौ रुद्रा इति । अष्टौ मासः रुद्रा अबिभरुः । द्वादशादित्या इति । द्वादश मास आदित्या अबिभरुः । ततस्ते वसुरुद्रादित्या व्यावृतं व्यावृत्तिं देवान्तरेभ्योऽगच्छन् श्रैष्ठ्यं प्रशस्ततां च ॥</p>
<h3 id="सयकतमनतर-73">संयुक्तमन्त्रः</h3>
<p>तस्मा॒द्द्वाद॑श मा॒सो भृ॒त्वाग्निञ्चि॑न्वीत॒ द्वाद॑श॒ मासाः᳚ सव्ँवथ्स॒रस्स॑व्ँवथ्स॒रो᳚ऽग्निश्चित्य॒स्तस्या॑होरा॒त्राणीष्ट॑का आ॒प्तेष्ट॑कमेनञ्चिनु॒तेऽथो᳚ व्या॒वृत॑मे॒व ग॑च्छति॒ श्रैष्ठ्यꣳ॑ समा॒नाना᳚म् ॥ [29]</p>
<h3 id="मनतर-75">मन्त्रः</h3>
<p>तस्मा॒द् द्वाद॑श मा॒सो भृ॒त्वाऽग्निञ् चि॑न्वीत ।<br>
द्वाद॑श॒ मासाः᳚ सव्ँवथ्स॒रः ।<br>
स॒व्ँव॒थ्स॒रो᳚ ऽग्निश् चित्यः॑ ।<br>
तस्या॑होरा॒त्राणीष्ट॑काः ।<br>
आ॒प्तेष्ट॑कमेनञ् चिनु॒तेऽथो᳚ व्या॒वृत॑मे॒व ग॑च्छति॒ श्रैष्ठ्यꣳ॑ समा॒नाना᳚म् ॥ [29]</p>
<h4 id="टक-76">टीका</h4>
<p>12तस्मादिति विधिः ॥ तस्येति संवत्सरस्य आत्मनश्चित्यस्य अग्नेः अहोरात्रस्थानीया इष्टकाः । तस्मात्संवत्सरभरणेन आप्तेष्टकमेनं चिनुते आप्ताः पौष्कल्येन बद्धा इष्टका अस्येति । अथो इत्यादि । गतम् ॥</p>
<p>इति पञ्चमे षष्ठे सप्तमोनुवाकः ॥</p>
<h2 id="अनवक-८">अनुवाकः ८</h2>
<h3 id="सयकतमनतर-74">संयुक्तमन्त्रः</h3>
<p>सु॒व॒र्गाय॒ वा ए॒ष लो॒काय॑ चीयते॒ यद॒ग्निस्तय्ँयन्नान्वा॒रोहे᳚थ्सुव॒र्गाल्लो॒काद्यज॑मानो हीयेत</p>
<h3 id="मनतर-76">मन्त्रः</h3>
<p>सु॒व॒र्गाय॒ वा ए॒ष लो॒काय॑ चीयते ।<br>
यद॒ग्निस् तय्ँ यन्नान्वा॒रोहे᳚थ् सुव॒र्गाल् लो॒काद् यज॑मानो हीयेत ।</p>
<h4 id="टक-77">टीका</h4>
<p>1सुवर्गायेत्यादिरन्वारोहणविधिः ॥ &lsquo;पृथिवीमाक्रमिषं&rsquo; इत्यादिना अन्वारोहाख्येन मन्त्रेण पृथिव्यादिक्रमेण अन्वारोहणं सुवर्गावाप्त्यै भवति ॥</p>
<h3 id="सयकतमनतर-75">संयुक्तमन्त्रः</h3>
<p>पृथि॒वीमाक्र॑मिषम्प्रा॒णो मा॒ मा हा॑सीद॒न्तरि॑ख्ष॒माक्र॑मिषम्प्र॒जा मा॒ मा हा॑सी॒द्दिव॒माक्र॑मिष॒ꣳ॒ सुव॑रग॒न्मेत्या॑है॒ष वा अ॒ग्नेर॑न्वारो॒हस्तेनै॒वैन॑म॒न्वारो॑हति सुव॒र्गस्य॑ लो॒कस्य॒ सम॑ष्ट्यै॒</p>
<h3 id="मनतर-77">मन्त्रः</h3>
<p>पृ॒थि॒वीमाक्र॑मिषम् प्रा॒णो मा॒ मा हा॑सीत् ।<br>
अ॒न्तरि॑ख्ष॒माक्र॑मिषम् प्र॒जा मा॒ मा हा॑सीत् ।<br>
दिव॒माक्र॑मिष॒ꣳ॒ सुव॑रगन्म + इत्या॑ह ।<br>
ए॒ष वा अ॒ग्नेर॑न्वारो॒हः ।<br>
तेनै॒वैन॑म् अ॒न्वारो॑हति ।<br>
सु॒व॒र्गस्य॑ लो॒कस्य॒ सम॑ष्ट्यै ।</p>
<h4 id="टक-78">टीका</h4>
<p>2मन्त्रार्थस्तु - पृथिवीं सर्वामनेन चित्यारोहणेनाक्रमिषं आक्रान्तवानस्मि । &lsquo;नेटि&rsquo; इति वृद्धिप्रतिषेधः । तेन प्राणो मा मा हासीत् मा त्याक्षीत् । एवमुत्तरे द्रष्टव्ये । गमेः &lsquo;अस्मदो द्वयोश्च&rsquo; इत्येकस्मिन् बहुवचनम् । यद्बा - अनेनाक्रमणेन सपुत्रपौत्रा वयं स्वर्गं गमिष्याम इति । छान्दसे लुङि &lsquo;मन्त्रे घस&rsquo; इति च्लेर्लुक् ॥</p>
<h3 id="सयकतमनतर-76">संयुक्तमन्त्रः</h3>
<p>यत्प॒ख्षस॑म्मिताम्मिनु॒यात् [30]<br>
कनी॑याꣳसय्ँयज्ञक्र॒तुमुपे॑या॒त्पापी॑यस्यस्या॒त्मन॑ प्र॒जा स्या॒द्वेदि॑सम्मिताम्मिनोति॒ ज्यायाꣳ॑समे॒व य॑ज्ञक्र॒तुमुपै॑ति॒ नास्या॒त्मन॒ पापी॑यसी प्र॒जा भ॑वति</p>
<h3 id="मनतर-78">मन्त्रः</h3>
<p>यत्प॒ख्षस॑म्मिताम् मिनु॒यात् कनी॑याꣳसय्ँ यज्ञक्र॒तुमुपे॑या॒त् , पापी॑यस्यस्या॒त्मन॑ प्र॒जा स्या᳚त् ।<br>
वेदि॑सम्मिताम् मिनोति ।<br>
ज्यायाꣳ॑समे॒व य॑ज्ञक्र॒तुमुपै॑ति ।<br>
नास्या॒त्मन॒ पापी॑यसी प्र॒जा भ॑वति ।</p>
<h4 id="टक-79">टीका</h4>
<p>3यत्पक्षसंमितां मिनुयादिति ॥ एकयूपो वैकादशिनी वा कर्तव्येति तत्रैकादशिन्यां विशेष उच्यते - यदि पक्षसम्मितां पक्षोच्छ्रायामेकादशिनीं मिनुयात् प्रक्षिपेत् स्थापयेत् । डुमिञ् प्रक्षेपणे । कनीयांसमल्पतरमेव यज्ञक्रतुमुपेयात्, न ज्यायांसम् । किञ्च - अस्य यजमानस्य आत्मीया प्रजा पापीयसी पापतरा स्यात् तस्माद्वेदिसम्मितां मिनोतीति विधिः । ज्यायांसमेवेत्यादिना उक्तदोषाभावमाचष्टे ॥</p>
<h3 id="सयकतमनतर-77">संयुक्तमन्त्रः</h3>
<p>साह॒स्रञ्चि॑न्वीत प्रथ॒मञ्चि॑न्वा॒नस्स॒हस्र॑सम्मितो॒ वा अ॒यल्ँलो॒क इ॒ममे॒व लो॒कम॒भि ज॑यति॒</p>
<h3 id="मनतर-79">मन्त्रः</h3>
<p>सा॒ह॒स्रञ् चि॑न्वीत प्रथ॒मञ् चि॑न्वा॒नः ।<br>
स॒हस्र॑सम्मितो॒ वा अ॒यल्ँलो॒कः ।<br>
इ॒ममे॒व लो॒कम॒भि ज॑यति ।</p>
<h4 id="टक-80">टीका</h4>
<p>4साहस्रमिति ॥ साहस्रमिष्टकानां परिमाणं अस्येति &lsquo;शतमानविंशतिक&rsquo; इत्यण् । साहस्रमग्निं चित्वा प्रथमं चिन्वानः । सहस्रसम्मित इति प्राथम्यसाम्यात् सहस्रेण तुल्यम् । उपमानपूर्वपदप्रकृतिस्वरत्वम् । यथा सहस्रेण सम्यङ्निर्वर्तितः पशस्ततर इत्यर्थः । &lsquo;तृतीया कर्मणि&rsquo; इति पूर्वपदप्रकृतिस्वरत्वम् ॥</p>
<h3 id="सयकतमनतर-78">संयुक्तमन्त्रः</h3>
<p>द्विषा॑हस्रञ्चिन्वीत द्वि॒तीय॑ञ्चिन्वा॒नो द्विषा॑हस्र॒व्ँवा अ॒न्तरि॑ख्षम॒न्तरि॑ख्षमे॒वाभि ज॑यति॒</p>
<h3 id="मनतर-80">मन्त्रः</h3>
<p>द्विषा॑हस्रञ्चिन्वीत द्वि॒तीय॑ञ्चिन्वा॒नः ।<br>
द्विषा॑हस्र॒व्ँ वा अ॒न्तरि॑ख्षम् ।<br>
अ॒न्तरि॑ख्षमे॒वाभि ज॑यति ।</p>
<h4 id="टक-81">टीका</h4>
<p>5द्विषाहस्रमिति ॥ द्वे सहस्रे परिमाणस्य प्राग्वत् &lsquo;संख्यापूर्वपदानां तदन्तग्रहणमलुकि&rsquo; इति शतमानादिना अण्, &lsquo;अव्यर्धपूर्वाद्द्विगोः&rsquo; इति प्राप्तस्य लुको &lsquo;विभाषा कार्षापणसहस्राभ्याम्&rsquo; इति अभावः, &lsquo;संख्यायास्संवत्सरसख्ययस्य च&rsquo; इति उत्तरपदवृद्धिः, सुषामादित्वात् षत्वम्, &lsquo;द्विगौ प्रमाणे&rsquo; इति पूर्वपदप्रकृतिस्वरत्वम् । द्विषाहस्रं वा अन्तरिक्षमिति । मध्यमत्वेन द्विषाहस्राग्निसाधर्म्यात् ताच्छब्द्यम् । मनुष्यलोकाद्वा सहस्रसम्मितात् प्रशस्ततरत्वं ख्यापयितुं द्विषाहस्रमित्युक्तम् ॥</p>
<h3 id="सयकतमनतर-79">संयुक्तमन्त्रः</h3>
<p>त्रिषा॑हस्रञ्चिन्वीत तृ॒तीय॑ञ्चिन्वा॒नः [31]<br>
त्रिषा॑हस्रो॒ वा अ॒सौ लो॒को॑ऽमुमे॒व लो॒कम॒भि ज॑यति</p>
<h3 id="मनतर-81">मन्त्रः</h3>
<p>त्रिषा॑हस्रञ् चिन्वीत, तृ॒तीय॑ञ् चिन्वा॒नः ।  [31]<br>
त्रिषा॑हस्रो॒ वा अ॒सौ लो॒कः ।<br>
अ॒मुमे॒व लो॒कम॒भि ज॑यति ।</p>
<h4 id="टक-82">टीका</h4>
<p>6त्रिषाहस्रमित्यादि ॥</p>
<h3 id="सयकतमनतर-80">संयुक्तमन्त्रः</h3>
<p>जानुद॒घ्नञ्चि॑न्वीत प्रथ॒मञ्चि॑न्वा॒नो गा॑यत्रि॒यैवेमल्ँलो॒कम॒भ्यारो॑हति नाभिद॒घ्नञ्चि॑न्वीत द्वि॒तीय॑ञ्चिन्वा॒नस्त्रि॒ष्टुभै॒वान्तरि॑ख्षम॒भ्यारो॑हति</p>
<h3 id="मनतर-82">मन्त्रः</h3>
<p>जा॒नु॒द॒घ्नञ्चि॑न्वीत प्रथ॒मञ् चि॑न्वा॒नः ।<br>
गा॒य॒त्रि॒यैवेमल्ँ लो॒कम॒भ्यारो॑हति ।<br>
ना॒भि॒ध॒घ्नञ् चि॑न्वीत, द्वि॒तीय॑ञ् चिन्वा॒नः ।<br>
त्रि॒ष्टुभै॒वान्तरि॑ख्षम् अ॒भ्यारो॑हति ।</p>
<h4 id="टक-83">टीका</h4>
<p>7जानुदघ्नमित्यादि ॥ &lsquo;प्रमाणे द्वयसच्&rsquo; इति दघ्नच् । गायत्र्यादीनां प्राथम्यादिभिः जानुदघ्न्याद्यानुरूप्यम् ॥</p>
<h3 id="सयकतमनतर-81">संयुक्तमन्त्रः</h3>
<p>ग्रीवद॒घ्नञ्चि॑न्वीत तृ॒तीय॑ञ्चिन्वा॒नो जग॑त्यै॒वामुल्ँलो॒कम॒भ्यारो॑हति॒</p>
<h3 id="मनतर-83">मन्त्रः</h3>
<p>ग्री॒व॒द॒घ्नञ् चि॑न्वीत, तृ॒तीय॑ञ् चिन्वा॒नः ।<br>
जग॑त्यै॒वामुल्ँलो॒कम॒भ्यारो॑हति ।</p>
<h4 id="टक-84">टीका</h4>
<p>8ग्रीवदघ्नमिति ॥ &lsquo;ङ्यापोस्संज्ञाच्छन्दसोः&rsquo; इति ह्रस्वत्वम् ॥</p>
<h3 id="सयकतमनतर-82">संयुक्तमन्त्रः</h3>
<p>नाग्निञ्चि॒त्वा रा॒मामुपे॑यादयो॒नौ रेतो॑ धास्या॒मीति॒ न द्वि॒तीय॑ञ्चि॒त्वान्यस्य॒ स्त्रिय᳚म् [32]<br>
उपे॑या॒न्न तृ॒तीय॑ञ्चि॒त्वा काञ्च॒नोपे॑या॒द्रेतो॒ वा ए॒तन्नि ध॑त्ते॒ यद॒ग्निञ्चि॑नु॒ते यदु॑पे॒याद्रेत॑सा॒ व्यृ॑ध्ये॒त&hellip;</p>
<h3 id="मनतर-84">मन्त्रः</h3>
<p>नाग्निञ् चि॒त्वा रा॒मामुपे॑यादयो॒नौ रेतो॑ धास्यामि + इति॑ ।<br>
न द्वि॒तीय॑ञ् चि॒त्वान्यस्य॒ स्त्रिय॒म् उपे॑यात् ।<br>
न तृ॒तीय॑ञ् चि॒त्वा काञ्च॒नोपे॑यात् ।<br>
रेतो॒ वा ए॒तन् नि ध॑त्ते॒ यद॒ग्निञ् चि॑नु॒ते ।<br>
यदु॑पे॒याद् - रेत॑सा॒ व्यृ॑ध्येत ।</p>
<h4 id="टक-85">टीका</h4>
<p>9नाग्निं चित्वेति ॥ रत्यर्थां रामां अप्रजार्थं प्रथममग्निं चित्वा तां नोपेयात् । द्वितीयाद्यभिगम्य गमननिषेधहेतुमाह - अयोनाविति । अयोग्यायां योनौ रेतो धास्यामि वृधा स्थापयामि यद्युपेयामित्यनेन अभिप्रायेण रामां नोपेयात् । न द्वितीयमिति । अन्यस्य क्षत्रियादेः स्त्रियं नोपेयात् । प्रथमागमनेऽप्यसवर्णा निषिध्यते । न तृतीयमिति । प्रथमाभिगमन एव सवर्णाया अपि निषेधः । प्रार्थिनीमपि नोपेयात् सवर्णामपि । सर्वेष्वपि पक्षेषु हेयमाह - रेतो वा इति । अग्निं चिन्वानो हि रेतसो निधानं करोति । सयद्युपेयात् स्त्रियं रेतसा व्यृद्धस्यात् हतरेतस्कस्य तस्य न युज्यते कथं रेतो धातुमारब्धो व्ययमस्य कुर्यात्, तस्मान्नोपेयादिति ॥</p>
<h3 id="सयकतमनतर-83">संयुक्तमन्त्रः</h3>
<p>अथो॒ खल्वा॑हुरप्रज॒स्यन्तद्यन्नोपे॒यादिति॒ यद्रे॑त॒स्सिचा॑वुप॒दधा॑ति॒ ते ए॒व यज॑मानस्य॒ रेतो॑ बिभृत॒स्तस्मा॒दुपे॑या॒द्रेत॒सोऽस्क॑न्दाय॒</p>
<h3 id="मनतर-85">मन्त्रः</h3>
<p>अथो॒ खल्वा॑हुर् - अप्रज॒स्यन्तद्यन्नोपे॒यात् + इति॑ ।<br>
यद् रे॑त॒स् सिचा॑वुप॒दधा॑ति॒ ते ए॒व यज॑मानस्य॒ रेतो॑ बिभृतः ।<br>
तस्मा॒दुपे॑या॒द् रेत॒सोऽस्क॑न्दाय ।</p>
<h4 id="टक-86">टीका</h4>
<p>10अथैतद्दूषयति - अथो खल्वाहुरिति ॥ न विद्यते प्रजाऽस्येति अप्रजाः । &lsquo;नित्यमसिच्प्रजामेधयोः&rsquo; इत्यसिच् । अप्रजसमर्हतीत्यप्रजस्यम् । &lsquo;छन्दसि च&rsquo; इति यप्रत्ययः । यदुक्तं तन्नोपेयादिति तदप्रजस्यं प्रजाविच्छेदहेतुः; तस्मादुपेयादिति । तृतीयां चितवतः सवर्णां प्रति प्रतिप्रसवः आनन्तर्यादित्येके । रामाभिगमन एव निषेधे हेतुत्वाभिधानात् । तस्मादुपेयादेव । (विप्रसृजदेवाढं) रेतसोस्कन्दनाय अशोषाय इतरधा शुष्करेता अप्रजाः स्यादिति अपरा योजना । ते एव रेतस्सिचौ यत्र क्वाप्युत्सृष्टं रेतो बिभ्रतः परिगृह्णीतः, तस्मादुपेयादेव स्वयम् । एवमपि रेतसोस्कन्दाय अविनाशाय भवत्येवोपगमनभिति ॥</p>
<h3 id="सयकतमनतर-84">संयुक्तमन्त्रः</h3>
<p>त्रीणि॒ वाव रेताꣳ॑सि पि॒ता पु॒त्र पौत्रः॑ [33]<br>
यद्द्वे रे॑त॒स्सिचा॑वुपद॒ध्याद्रेतो᳚ऽस्य॒ विच्छि॑न्द्यात्ति॒स्र उप॑ दधाति॒ रेत॑स॒स्सन्त॑त्या</p>
<h3 id="मनतर-86">मन्त्रः</h3>
<p>त्रीणि॒ वाव रेताꣳ॑सि पि॒ता पु॒त्र पौत्रः॑ ।  [33]<br>
यद् द्वे रे॑त॒स् सिचा॑वुपद॒ध्याद् रेतो᳚ऽस्य॒ विच्छि॑न्द्यात् ।<br>
ति॒स्र उप॑ दधाति॒, रेत॑स॒स् सन्त॑त्यै ।</p>
<h4 id="टक-87">टीका</h4>
<p>11त्रीणि वावेत्यादि ॥ त्रित्वविधिः । त्रीणि रेतांसि पित्रादिनामानि एकमेव रेत इत्थं त्रिधा भिन्नमिति । तत्र द्वयोःरेतस्सिचोरुपधाने एकविषयं यजमानस्य रेतो विच्छिन्द्यात् नश्येत् । तस्मात्तिस्र उपधेया इति । रेतसोऽविच्छेदाय भवत्येवं क्रियमाणमिति ॥</p>
<h3 id="सयकतमनतर-85">संयुक्तमन्त्रः</h3>
<p>इ॒यव्ँवाव प्र॑थ॒मा रे॑त॒स्सिग्वाग्वा इ॒यन्तस्मा॒त्पश्य॑न्ती॒माम्पश्य॑न्ति॒ वाच॒व्ँवद॑न्तीम॒न्तरि॑ख्षन्द्वि॒तीया᳚ प्रा॒णो वा अ॒न्तरि॑ख्ष॒न्तस्मा॒न्नान्तरि॑ख्ष॒म्पश्य॑न्ति॒ न प्रा॒णम॒सौ तृ॒तीया॒ चख्षु॒र्वा अ॒सौ तस्मा॒त्पश्य॑न्त्य॒मूम्पश्य॑न्ति॒ चख्षु॒र्&hellip;</p>
<h3 id="मनतर-87">मन्त्रः</h3>
<p>इ॒यव्ँ वाव प्र॑थ॒मा रे॑त॒स्सिग्वाग्वा इ॒यन् , तस्मा॒त् पश्य॑न्ती॒माम्पश्य॑न्ति॒ वाच॒व्ँ वद॑न्तीम् ।<br>
अ॒न्तरि॑ख्षन् द्वि॒तीया᳚ प्रा॒णो वा अ॒न्तरि॑ख्ष॒न्, तस्मा॒न् नान्तरि॑ख्ष॒म् पश्य॑न्ति॒, न प्रा॒णम् ।<br>
अ॒सौ तृ॒तीया॒ चख्षु॒र् वा अ॒सौ, तस्मा॒त् पश्य॑न्त्य् अ॒मूम् पश्य॑न्ति॒ चख्षुः॑ ।</p>
<h4 id="टक-88">टीका</h4>
<p>12इयं वावेत्यादि ॥ रेतस्सिचां स्तुतिः । पृथिव्येव प्रथमा रेतस्स्यात् प्राथम्यसामान्यात् । वागेव पृथिवी अधोभावसामान्यात् । इदानीं पृथिव्या वाक्त्वं द्वयोस्समानधर्मतया समर्थयते - तस्मादिति । यस्माद्बागेव पृथिवी तस्मात्सर्वेऽपि पृथिवीं पश्यन्ति प्रत्यक्षेण गृह्णन्ति । वाचं वदन्तीं उच्चरन्तीं पश्यन्तीं शृण्वन्तीं प्रत्यक्षेणैव गृह्णन्ति । अन्तरिक्षं द्वितीयेति । मध्यमत्वसामान्यात् । प्राणो वा इत्यादि । मध्यमभावादेव नासिकावृत्तित्वात् । तस्मादिति । प्राणान्तरिक्षयोरप्यप्रत्यक्षमिति । असौ तृतीयेति । चरमभावित्वसामान्यात् । चक्षुर्वा इत्युपरिभावसामान्यात् । तस्माद्य चक्षुषोः प्रत्यक्षत्वमिति ॥</p>
<h3 id="सयकतमनतर-86">संयुक्तमन्त्रः</h3>
<p>यजु॑षे॒माञ्च॑ [34]<br>
अ॒मूञ्चोप॑ दधाति॒ मन॑सा मध्य॒मामे॒षाल्ँलो॒काना॒ङ्कॢप्त्या॒ अथो᳚ प्रा॒णाना॑म्&hellip;</p>
<h3 id="मनतर-88">मन्त्रः</h3>
<p>यजु॑षे॒माञ्च अ॒मूञ्चोप॑ दधाति॒, मन॑सा मध्य॒माम् ।<br>
ए॒षाल्ँलो॒काना॒ङ् कॢप्त्यै᳚ ।<br>
अथो᳚ प्रा॒णाना᳚म् ।</p>
<h4 id="टक-89">टीका</h4>
<p>13यजुषेति &lsquo;विराट् ज्योतिरधारयत्&rsquo; इति । नमसा मध्यमां एषां लोकानां कॢप्त्यै आप्त्यै भवति । अथो अपि च प्राणानां च कॢप्त्यै विधारणार्थं भवतीति स्तुतिः ॥</p>
<h3 id="सयकतमनतर-87">संयुक्तमन्त्रः</h3>
<p>इ॒ष्टो य॒ज्ञो भृगु॑भिराशी॒र्दा वसु॑भि॒स्तस्य॑ त इ॒ष्टस्य॑ वी॒तस्य॒ द्रवि॑णे॒ह भ॑ख्षी॒येत्या॑ह स्तुतश॒स्त्रे ए॒वैतेन॑ दुहे</p>
<h3 id="मनतर-89">मन्त्रः</h3>
<p>इ॒ष्टो य॒ज्ञो भृगु॑भिराशी॒र्दा वसु॑भि॒स् तस्य॑ त इ॒ष्टस्य॑ वी॒तस्य॒ द्रवि॑णे॒ह भ॑ख्षी॒येत्या॑ह ।<br>
स्तु॒त॒श॒स्त्रे ए॒वैतेन॑ दुहे ।</p>
<h4 id="टक-90">टीका</h4>
<p>14स्तुतशस्त्रयोर्दोहं वाचयति - इष्टो यज्ञ इति ॥ एतस्य वचनेन स्तुतशस्त्रे दुहे दुग्धे फलानि स्तुतशस्त्रसाध्यानि । &lsquo;लोपस्त आत्मनेपदेषु&rsquo; इति लोपः । मन्त्रार्थस्तु इष्टः सम्यक् निर्वर्तितः भृगुभिः भृगुकुलैः ऋत्विग्भिः आशीर्दाः - आशिषां फलानां च दाता च कृतः वसुभिः । यद्वा - यो यज्ञे भृगुभिः वसुभिश्च इष्टः आशीर्दाः तस्य तादृशस्य इष्टस्य वीतस्य कान्तस्य आशिषः द्रविणा द्रविणानि इह भक्षय भजेय हे यज्ञ! अस्मदीय! ॥</p>
<h3 id="सयकतमनतर-88">संयुक्तमन्त्रः</h3>
<p>पि॒ता मा॑त॒रिश्वाच्छि॑द्रा प॒दा धा॒ अच्छि॑द्रा उ॒शिज॑ प॒दानु॑ तख्षु॒स्सोमो॑ विश्व॒विन्ने॒ता ने॑ष॒द्बृह॒स्पति॑रुक्थाम॒दानि॑ शꣳसिष॒दित्या॑है॒तद्वा अ॒ग्नेरु॒क्थन्तेनै॒वैन॒मनु॑ शꣳसति ॥ [35]</p>
<h3 id="मनतर-90">मन्त्रः</h3>
<p>पि॒ता मा॑त॒रिश्वाच्छि॑द्रा प॒दा धा॒ अच्छि॑द्रा उ॒शिज॑ प॒दानु॑ तख्षु॒स् ,<br>
सोमो॑ विश्व॒विन् ने॒ता ने॑ष॒द् - बृह॒स्पति॑रुक्थाम॒दानि॑ शꣳसिष॒दित्या॑ह ।</p>
<p>ए॒तद् वा अ॒ग्नेर् उ॒क्थम् ।<br>
तेनै॒वैन॒मनु॑ शꣳसति ॥ [35]</p>
<h4 id="टक-91">टीका</h4>
<p>15पिता मातरिश्वेत्यग्निमनुशंसति ॥ त्रिष्टुबेषा । एष मन्त्रोग्नेरुक्थ्यं शस्त्रं तेनैवैनमग्निमनुशंसति मन्त्रार्थस्तु- हे अग्ने! पिता मातरिश्वा अछिद्रा पदा अछिद्राणि पदानि भोगस्थानानि धाः । दधातेर्लेटि पुरुषव्यत्ययः, &lsquo;बहुलं छन्दसि&rsquo; इति शापो लुक् । किञ्च - उशिजः कामना अर्थात् तान्यच्छिद्रपदानि अनुतक्षुः अनुक्रमेण संस्कुर्वन्तु । तक्षेश्शपो लोपः । अविनाशा वा उशिजः मन्त्रदृशः ऋषयः तानि पदानि अनन्तरं संस्कुर्वन्तु । सोमश्च विश्ववित् विश्ववेदी विश्वस्य च नेता नेषन् नयतु तानि पदानि ध्रुवाणि करोतु । बृहस्पतिः उक्थामदानि स्तोत्रशस्त्राणि शंसिषत् शंसतु । उभयत्रापि &lsquo;सिब्बहुलं लेटि&rsquo; इति सिप् &lsquo;लेटोडाटौ&rsquo; इत्यडागमः ॥</p>
<p>इति पञ्चमे षष्ठे अष्टमोनुवाकः ॥</p>
<h2 id="अनवक-९">अनुवाकः ९</h2>
<h3 id="सयकतमनतर-89">संयुक्तमन्त्रः</h3>
<p>सू॒यते॒ वा ए॒षो᳚ऽग्नी॒नाय्ँय उ॒खाया᳚म्भ्रि॒यते॒ यद॒धस्सा॒दये॒द्गर्भाः᳚ प्र॒पादु॑कास्स्यु॒रथो॒ यथा॑ स॒वात्प्र॑त्यव॒रोह॑ति ता॒दृगे॒व तदा॑स॒न्दी सा॑दयति॒ गर्भा॑णा॒न्धृत्या॒ अप्र॑पादा॒याथो॑ स॒वमे॒वैन॑ङ्करोति॒</p>
<h3 id="मनतर-91">मन्त्रः</h3>
<p>सू॒यते॒ वा ए॒षो᳚ऽग्नी॒नाय्ँ य उ॒खाया᳚म् भ्रि॒यते᳚ ।<br>
यद॒धस् सा॒दये॒द् गर्भाः᳚ प्र॒पादु॑कास् स्युः ।<br>
अथो॒ यथा॑ स॒वात्प्र॑त्यव॒रोह॑ति ता॒दृगे॒व तत् ।<br>
आ॒स॒न्दी सा॑दयति॒ गर्भा॑णा॒न् - धृत्या॒ अप्र॑पादाय ।<br>
अथो॑ स॒वमे॒वैन॑ङ् करोति ।</p>
<h4 id="टक-92">टीका</h4>
<p>1सूयते वा एष इत्यादि ॥ अग्नीनां मध्ये अयं भूयते उत्पद्यते ईश्वरो वा क्रियते तदिदं यदधस्सादयेत् गर्भाः प्रजानां प्रपादुकाः प्रपतनशीलास्स्युः । अपि च यथा सवात् ऐश्वर्यात्प्रत्यवरोहति प्रच्यवते तादृगेव तत् ईश्वरस्याधस्सादनात् । तस्मात् आसन्दी आसन्द्यां सादयति । &lsquo;सुपा सुलुक्&rsquo; इति सप्तम्या अलुक् । प्रगृह्यत्वं व्यत्ययेन प्रवर्तते । तृतीया वा लुप्यते, &lsquo;स्थाल्या भुङ्क्ष्व&rsquo; इतिवत् साधनत्वस्य विवक्षितत्वात् । गर्भाणां रक्षणाय अप्रपतनाय च तद्भवति । अथो अपि च सवं यज्ञवन्तं एवैनं करोति । यद्वा - यजमानमेवेश्वरं करोति ॥</p>
<h3 id="सयकतमनतर-90">संयुक्तमन्त्रः</h3>
<p>गर्भो॒ वा ए॒ष यदुख्यो॒ योनि॑श्शि॒क्य॑य्ँयच्छि॒क्या॑दु॒खान्नि॒रूहे॒द्योने॒र्गर्भ॒न्निर्‌ह॑ण्या॒थ्&hellip;</p>
<h3 id="मनतर-92">मन्त्रः</h3>
<p>गर्भो॒ वा ए॒ष यदुख्यो॒ योनि॑श् शि॒क्य᳚म् ।<br>
यच् छि॒क्या॑दु॒खान् - नि॒रूहे॒द्योने॒र्गर्भ॒न् - निर्‌ह॑ण्यात् ।</p>
<h4 id="टक-93">टीका</h4>
<p>2गर्भो वा इत्यादि ॥ गतम् । निरूहणमपनयनं निरूहणमकाल एव गर्भस्य निर्गमनम् । तस्मान्न निरूहेदिति ॥</p>
<h3 id="सयकतमनतर-91">संयुक्तमन्त्रः</h3>
<p>षडु॑द्यामꣳ शि॒क्य॑म्भवति षोढाविहि॒तो वै [36]<br>
पुरु॑ष आ॒त्मा च॒ शिर॑श्च च॒त्वार्यङ्गा᳚न्या॒त्मन्ने॒वैन॑म्बिभर्ति</p>
<h3 id="मनतर-93">मन्त्रः</h3>
<p>षडु॑द्यामꣳ शि॒क्य॑म्भवति ।<br>
षो॒ढा॒वि॒हि॒तो वै पुरु॑ष आ॒त्मा च॒ शिर॑श्च च॒त्वार्यङ्गा॑नि ।<br>
आ॒त्मन्न् ए॒वैन॑म् बिभर्ति ।</p>
<h4 id="टक-94">टीका</h4>
<p>3षडुद्याममिति ॥ निरूहणनिषेधविधिः । उद्यामाः पादाः । षोढाविहित इति षष्ट्प्रकारो विहितः । &lsquo;षष उत्वम्&rsquo; इति षत्वष्टुत्वे । आत्मा शरीरं कण्ठादयः उपरिशिरः चत्वार्यङ्गानि द्वौ हस्तौ द्वौ पादौ षट्त्वान्वयादात्मन्येष धृतो भवत्युख्यः । शिक्यादिनिरूहणेन । तस्मान्न निरूहेदिति ॥</p>
<h3 id="सयकतमनतर-92">संयुक्तमन्त्रः</h3>
<p>प्र॒जाप॑ति॒र्वा ए॒ष यद॒ग्निस्तस्यो॒खा चो॒लूख॑लञ्च॒ स्तनौ॒ ताव॑स्य प्र॒जा उप॑ जीवन्ति॒ यदु॒खाञ्चो॒लूख॑लञ्चोप॒दधा॑ति॒ ताभ्या॑मे॒व यज॑मानो॒ऽमुष्मि॑ल्ँलो॒के᳚ऽग्निन्दु॑हे</p>
<h3 id="मनतर-94">मन्त्रः</h3>
<p>प्र॒जाप॑ति॒र् वा ए॒ष यद॒ग्निः ।<br>
तस्यो॒खा चो॒लूख॑लञ् च॒ स्तनौ᳚ ।<br>
ताव॑स्य प्र॒जा उप॑ जीवन्ति ।<br>
यदु॒खाञ् चो॒लूख॑लञ् चोप॒दधा॑ति॒, ताभ्या॑मे॒व यज॑मानो॒ ऽमुष्मि॑ल्ँ लो॒के᳚ऽग्निन् दु॑हे ।</p>
<h4 id="टक-95">टीका</h4>
<p>4प्रजापतिर्वा इत्यादि ॥ उखोलूखलयोरुपधानविधिर्गतः । अभिमतसाधनयोर्बहुसाधनत्वात् । स्थानापेक्षं पुल्लिङ्गत्वम्, इतरथा नपुंसकस्य शेषप्रसङ्गात् ॥</p>
<h3 id="सयकतमनतर-93">संयुक्तमन्त्रः</h3>
<p>सव्ँवथ्स॒रो वा ए॒ष यद॒ग्निस्तस्य॑ त्रेधाविहि॒ता इ॑ष्टका प्राजाप॒त्या वै᳚ष्ण॒वीः [37]<br>
वै॒श्व॒क॒र्म॒णीर॑होरा॒त्राण्ये॒वास्य॑ प्राजाप॒त्या यदुख्य॑म्बि॒भर्ति॑ प्राजाप॒त्या ए॒व तदुप॑ धत्ते॒ यथ्स॒मिध॑ आ॒दधा॑ति वैष्ण॒वा वै वन॒स्पत॑यो वैष्ण॒वीरे॒व तदुप॑ धत्ते॒ यदिष्ट॑काभिर॒ग्निञ्चि॒नोती॒यव्ँवै वि॒श्वक॑र्मा वैश्वकर्म॒णीरे॒व तदुप॑ धत्ते तस्मा॑दाहुस्त्रि॒वृद॒ग्निरिति॒</p>
<h3 id="मनतर-95">मन्त्रः</h3>
<p>स॒व्ँव॒थ्स॒रो वा ए॒ष यद॒ग्निः ।<br>
तस्य॑ त्रेधाविहि॒ता इ॑ष्टका प्राजाप॒त्या वै᳚ष्ण॒वीर् वै᳚श्वकर्म॒णीः। ।<br>
अ॒हो॒रा॒त्राण्ये॒वास्य॑ प्राजाप॒त्याः ।<br>
यदुख्य॑म् बि॒भर्ति॑ , प्राजाप॒त्या ए॒व तदुप॑ धत्ते ।<br>
यथ् स॒मिध॑ आ॒दधा॑ति, वैष्ण॒वा वै वन॒स्पत॑यः ।<br>
वै॒ष्ण॒वीरे॒व तदुप॑ धत्ते ।<br>
यदिष्ट॑काभिर् अ॒ग्निञ् चि॒नोति॑ + इ॒यव्ँ वै वि॒श्वक॑र्मा ।<br>
वै॒श्व॒क॒र्म॒णीरे॒व तदुप॑ धत्ते ।
तस्मा॑दाहुस् - &ldquo;त्रि॒वृद॒ग्निः + इति॑ ।</p>
<h4 id="टक-96">टीका</h4>
<p>5संवत्सरो वा इत्यादि - त्रेधाविहिताः प्राजापत्याः वैष्णव्यः वैश्वकर्मण्यः । &lsquo;वा छन्दसि&rsquo; इति पूर्वसवर्णदीर्घत्वम् । तत्राहोरात्राणि प्राजापत्या इष्टकाः, तेषां प्राजापत्यत्वात् । तत्र उख्यभरणेन ता उपहिता भवन्ति । तावत्कालोपासनमेव उपधानं उपचर्यते । समिधामैदुम्बरीणामाधानेन वैष्णव्य इष्टका उपहिता भवन्ति, वनस्पतीनां वैष्णवत्वात् । इष्टकाभिः मृद्विकारभूताभिः चयनेन वैश्वकर्मण्य उपहिता भवन्ति, पृथिव्या विश्वकर्मत्वात् । तस्मात्त्रिवृत्त्रिवृतोग्निरिति ब्रह्मवादिन आहुः । &lsquo;त्रिचक्रादीनामन्तः&rsquo; इत्युत्तरपदान्तोदात्तत्वम् ॥</p>
<h3 id="सयकतमनतर-94">संयुक्तमन्त्रः</h3>
<p>तव्ँवा ए॒तय्ँयज॑मान ए॒व चि॑न्वीत॒ यद॑स्या॒न्यश्चि॑नु॒याद्यत्तन्दख्षि॑णाभि॒र्न रा॒धये॑द॒ग्निम॑स्य वृञ्जीत॒ यो᳚ऽस्या॒ग्निञ्चि॑नु॒यात्तन्दख्षि॑णाभी राधयेद॒ग्निमे॒व तथ्स्पृ॑णोति ॥ [38]</p>
<h3 id="मनतर-96">मन्त्रः</h3>
<p>तव्ँ वा ए॒तय्ँ यज॑मान ए॒व चि॑न्वीत ।<br>
यद॑स्या॒न्यश् चि॑नु॒याद् - यत्तन् दख्षि॑णाभि॒र् न रा॒धये॑द् अ॒ग्निम॑स्य वृञ्जीत ।<br>
यो᳚ऽस्या॒ग्निञ् चि॑नु॒यात् - तन्दख्षि॑णाभी राधयेद् अ॒ग्निमे॒व तथ् स्पृ॑णोति ॥ [38]</p>
<h4 id="टक-97">टीका</h4>
<p>6तं वा एतमिति ॥ चयनव्यापारं यजमान एव कुर्यात् अध्वर्युरेव मन्त्रान् ब्रूयादिति । अन्यकर्तृकत्वे दोषमाह - यदस्येति । यदन्यश्चिनुयात् तं यदि दक्षिणाभिः प्रभूताभिः न राधयेत् न तोषयेत् सोस्याग्निः अग्निफलानि वृञ्जीत हरेत् । तस्मान्नान्यश्चिनुयात् स्वयमेव चिन्वीतेति । योस्येति पक्षान्तरमनुज्ञायते । तस्मात् स्वयं वाऽन्योवेति विकल्पः । यदा त्वन्यश्चिनोति तं दक्षिणाभिः प्रभूताभिः भृशं राधयेत् । अग्निमेव तेन स्पृणोति प्रीणयति । स्पृ प्रीतौ । अल्पदक्षिणात्वे चेतुरेव फलं स्यात् ॥</p>
<p>इति पञ्चमे षष्ठे नवमोनुवाकः ।</p>
<h2 id="अनवक-१०">अनुवाकः १०</h2>
<h3 id="सयकतमनतर-95">संयुक्तमन्त्रः</h3>
<p>प्र॒जाप॑तिर॒ग्निम॑चिनुत॒र्तुभि॑स्सव्ँवथ्स॒रव्ँव॑स॒न्तेनै॒वास्य॑ पूर्वा॒र्धम॑चिनुत ग्री॒ष्मेण॒ दख्षि॑णम्प॒ख्षव्ँव॒र्‌षाभि॒ पुच्छꣳ॑ श॒रदोत्त॑रम्प॒ख्षꣳ हे॑म॒न्तेन॒ मध्य॒म्&hellip;</p>
<h3 id="मनतर-97">मन्त्रः</h3>
<p>प्र॒जाप॑तिर् अ॒ग्निम॑चिनुत ऋ॒तुभि॑स् सव्ँवथ्स॒रम् ।<br>
व॒स॒न्तेनै॒वास्य॑ पूर्वा॒र्धम॑चिनुत ।<br>
ग्री॒ष्मेण॒ दख्षि॑णम्प॒ख्षम् ।<br>
व॒र्॒षाभि॒ पुच्छ᳚म् ।<br>
श॒रदोत्त॑रम् प॒ख्षम्।<br>
हे॒म॒न्तेन॒ मध्य᳚म् ।</p>
<h4 id="टक-98">टीका</h4>
<p>1प्रजापतिरग्निमचिनुतेत्यादि ॥ संवत्सरमिति । सदृशप्रधानं यथा संवत्सरमृतुभिः स्पृष्टवानेवमग्निमपि ऋतुभिः वसन्तादिभिः अचिनुत । तत्प्रकारमाह - वसन्तेनैवेत्यादिना । तदृतुसमृद्धिप्रदत्वख्यापनाय स्तुतिरियम् ॥</p>
<h3 id="सयकतमनतर-96">संयुक्तमन्त्रः</h3>
<p>ब्रह्म॑णा॒ वा अ॑स्य॒ तत्पू᳚र्वा॒र्धम॑चिनुत ख्ष॒त्रेण॒ दख्षि॑णम्प॒ख्षम्प॒शुभि॒ पुच्छ॑व्ँवि॒शोत्त॑रम्प॒ख्षमा॒शया॒ मध्य॒य्ँय ए॒वव्ँवि॒द्वान॒ग्निञ्चि॑नु॒त ऋ॒तुभि॑रे॒वैन॑ञ्चिनु॒तेऽथो॑ ए॒तदे॒व सर्व॒मव॑ [39]<br>
रु॒न्द्धे॒ शृ॒ण्वन्त्ये॑नम॒ग्निञ्चि॑क्या॒नमत्त्यन्न॒ꣳ॒ रोच॑त&hellip;</p>
<h3 id="मनतर-98">मन्त्रः</h3>
<p>ब्रह्म॑णा॒ वा अ॑स्य॒ तत्पू᳚र्वा॒र्धम॑चिनुत ।<br>
ख्ष॒त्रेण॒ दख्षि॑णम्प॒ख्षम् ।<br>
प॒शुभि॒ पुच्छ᳚म् ।<br>
वि॒शोत्त॑रम् प॒ख्षम् ।<br>
आ॒शया॒ मध्य᳚म् ।<br>
य ए॒वव्ँ वि॒द्वान॒ग्निञ् चि॑नु॒त, ऋ॒तुभि॑र् ए॒वैन॑ञ् चिनु॒तेऽथो॑ ए॒तदे॒व सर्व॒मव॑ रुन्धे ।<br>
शृ॒ण्वन्त्ये॑नम् अ॒ग्निञ् चि॑क्या॒नम् ।<br>
अत्यन्न᳚म् । रोच॑ते ।</p>
<h4 id="टक-99">टीका</h4>
<p>2इदानीं वसन्तादीनां सर्वार्थसाधनत्वं ख्यापयितुं द्वितीया स्तुतिः - ब्रह्मणा वा अस्येत्यादि ॥ वसन्तादिप्रधानत्वात् ब्राह्मणादीनां ब्राह्मणादिभिरेव अग्निश्चितो भवतीति प्रतिपादयति । आशा दिक्, बुद्धिर्वा तत्स्वभावा गृह्यन्ते । एवं विदित्वा चयने ऋतुभिरेव चितो भवति । अपि च एतत्सर्वं ब्राह्मणादिकमवरुन्धे विधेयीकरोति । ततश्शृण्वन्त्येनं अग्निं चितवन्तं अग्निश्चितोनेन महानुभावेनेति सर्वत्र ख्यातो भवति । पापेनापि ख्यातो भवति, यथा ग्रामो दग्धोनेन जाल्मेनेति; तत्राह - अन्नमत्त्यधिकं अस्यातिशयात् । किञ्च प्रजाभ्यो रोचते तेजस्व्येव भवति सर्वदा । समानवाक्ये पदात्परत्वान्निघाताभावः ॥</p>
<h3 id="सयकतमनतर-97">संयुक्तमन्त्रः</h3>
<p>इ॒यव्ँवाव प्र॑थ॒मा चिति॒रोष॑धयो॒ वन॒स्पत॑य॒ पुरी॑षम॒न्तरि॑ख्षन्द्वि॒तीया॒ वयाꣳ॑सि॒ पुरी॑षम॒सौ तृ॒तीया॒ नख्ष॑त्राणि॒ पुरी॑षय्ँय॒ज्ञश्च॑तु॒र्थी दख्षि॑णा॒ पुरी॑ष॒य्ँयज॑मान पञ्च॒मी प्र॒जा पुरी॑ष॒य्ँयत्त्रिचि॑तीकञ्चिन्वी॒त य॒ज्ञन्दख्षि॑णामा॒त्मान॑म्प्र॒जाम॒न्तरि॑या॒त्तस्मा॒त्पञ्च॑चितीकश्चेत॒व्य॑ ए॒तदे॒व सर्व॑ स्पृणोति॒</p>
<h3 id="मनतर-99">मन्त्रः</h3>
<p>इ॒यव्ँवाव प्र॑थ॒मा चिति॒रोष॑धयो॒ वन॒स्पत॑य॒ पुरी॑षम् ।<br>
अ॒न्तरि॑ख्षन् द्वि॒तीया॒ वयाꣳ॑सि॒ पुरी॑षम् ।<br>
अ॒सौ तृ॒तीया॒ नख्ष॑त्राणि॒ पुरी॑षम् ।<br>
य॒ज्ञश् च॑तु॒र्थी दख्षि॑णा॒ पुरी॑षम् ।<br>
यज॑मान पञ्च॒मी प्र॒जा पुरी॑षम् ।<br>
यत् त्रिचि॑तीकञ् चिन्वी॒त य॒ज्ञन् दख्षि॑णामा॒त्मान॑म् प्र॒जाम् अ॒न्तरि॑यात् ।<br>
तस्मा॒त् पञ्च॑चितीकश् चेत॒व्यः॑ ।<br>
ए॒तदे॒व सर्व॑ स्पृणोति ।</p>
<h3 id="टक-100">टीका</h3>
<p>3इयं वावेत्यादि ॥ पृथिव्यादिरूपेण प्रथमादीनां चितीनां चितिः ओषधिवनस्पत्यादिरूपेण च पुरीषाणाम् । यस्मादेवं तस्मात् यदिति । त्रिचितीकं चिन्वीत चतुर्थपञ्चमचित्यभावे तन्निमित्तं यज्ञं दक्षिणामात्मानं प्रजां चान्तरियात् विनाशयेत् । तस्मात्पञ्चचितीकश्चेतव्य इति । &lsquo;चितेः कपि&rsquo; इति दीर्घत्वम् । पञ्चचितिकत्वे एतत् सर्वौषध्यादिकं यज्ञादिकं च स्पृणोति प्रीणयति रक्षतीत्यर्थः ॥</p>
<h3 id="सयकतमनतर-98">संयुक्तमन्त्रः</h3>
<p>यत्ति॒स्रश्चित॑यः [40]<br>
त्रि॒वृद्ध्य॑ग्निर्यद्द्वे द्वि॒पाद्यज॑मान॒ प्रति॑ष्ठित्यै॒ पञ्च॒ चित॑यो भवन्ति॒ पाङ्क्त॒ पुरु॑ष आ॒त्मान॑मे॒व स्पृ॑णोति॒</p>
<h3 id="मनतर-100">मन्त्रः</h3>
<p>यत् ति॒स्रश् चित॑यस् त्रि॒वृद्ध्य॑ग्निः ।<br>
यद् द्वे द्वि॒पाद्यज॑मान॒ प्रति॑ष्ठित्यै ।<br>
पञ्च॒ चित॑यो भवन्ति ।<br>
पाङ्क्त॒ पुरु॑ष ।<br>
आ॒त्मान॑मे॒व स्पृ॑णोति॒</p>
<h4 id="टक-101">टीका</h4>
<p>4यत्तिस्र इति ॥ द्वित्वत्रित्वान्वयेनावयुत्य स्तुतिः । पञ्चेति । समुदायस्तुतिः । पङ्क्तिप्रभवः पाङ्कत्वादिति । पञ्चप्रभवत्वाद्वा । पङ्क्तिशब्द उत्सादिः ॥</p>
<h3 id="सयकतमनतर-99">संयुक्तमन्त्रः</h3>
<p>पञ्च॒ चित॑यो भवन्ति प॒ञ्चभि॒ पुरी॑षैर॒भ्यू॑हति॒ दश॒ सम्प॑द्यन्ते॒ दशा᳚ख्षरो॒ वै पुरु॑षो॒ यावा॑ने॒व पुरु॑ष॒स्त स्पृ॑णो॒त्यथो॒ दशा᳚ख्षरा वि॒राडन्न॑व्ँवि॒राड्वि॒राज्ये॒वान्नाद्ये॒ प्रति॑ तिष्ठति</p>
<h3 id="मनतर-101">मन्त्रः</h3>
<p>पञ्च॒ चित॑यो भवन्ति ।<br>
प॒ञ्चभि॒ पुरी॑षैर॒भ्यू॑हति ।<br>
दश॒ सम्प॑द्यन्ते ।<br>
दशा᳚ख्षरो॒ वै पुरु॑षः ।<br>
यावा॑ने॒व पुरु॑ष॒स् त स्पृ॑णोति ।<br>
अथो॒ दशा᳚ख्षरा वि॒राट् ।<br>
अन्न॑व्ँ वि॒राट् ।<br>
वि॒राज्ये॒वान्नाद्ये॒ प्रति॑ तिष्ठति ।</p>
<h4 id="टक-102">टीका</h4>
<p>5पञ्च चितय इत्यादिना दशत्वं संपाद्य स्तौति । पुरीषैरभ्यूहनमुपरिछादनम् । दशाक्षर इति । अक्षराणां आत्मनो नव प्राणा अक्षराणि, नाभिर्दशमी । एवमेतैर्दशभिरक्षरैः तद्वान् पुरुषः । तस्माद्दशत्वान्वयात् सर्वमेवैनं पुरुषं स्पृणोति । अथो इत्यादि गतम् ॥</p>
<h3 id="सयकतमनतर-100">संयुक्तमन्त्रः</h3>
<p>सव्ँवथ्स॒रो वै ष॒ष्ठी चिति॑र्‌ऋ॒तव॒ पुरी॑ष॒ꣳ॒ षट्चित॑यो भवन्ति॒ षट्पुरी॑षाणि॒ द्वाद॑श॒ सम्प॑द्यन्ते॒ द्वाद॑श॒ मासाः᳚ सव्ँवथ्स॒रस्स॑व्ँवथ्स॒र ए॒व प्रति॑ तिष्ठति ॥ [41]</p>
<h3 id="मनतर-102">मन्त्रः</h3>
<p>स॒व्ँव॒थ्स॒रो वै ष॒ष्ठी चितिः॑ ।<br>
ऋ॒तव॒ पुरी॑षम् ।<br>
षट्चित॑यो भवन्ति॒ षट्पुरी॑षाणि ।<br>
द्वाद॑श॒ सम्प॑द्यन्ते ।<br>
द्वाद॑श॒ मासाः᳚ सव्ँवथ्स॒रः ।<br>
स॒व्ँव॒थ्स॒र ए॒व प्रति॑ तिष्ठति ॥ [41]</p>
<h4 id="टक-103">टीका</h4>
<p>6संवत्सरो वा इत्यादि ॥ द्वादशस्तुतिः । पुरीषमिति षष्ठम् । तस्माद्द्वादशमासात्मके संवत्सरे प्रतिष्ठितो भवति ॥</p>
<p>इति पञ्चमे षष्ठे दशमोनुवाकः ॥</p>
<h2 id="अनवक-११">अनुवाकः ११</h2>
<h3 id="सयकतमनतर-101">संयुक्तमन्त्रः</h3>
<p>रोहि॑तो धू॒म्ररो॑हित क॒र्कन्धु॑रोहित॒स्ते प्रा॑जाप॒त्या ब॒भ्रुर॑रु॒णब॑भ्रु॒श्शुक॑बभ्रु॒स्ते रौ॒द्राश्श्येत॑श्श्येता॒ख्षश्श्येत॑ग्रीव॒स्ते पि॑तृदेव॒त्या᳚स्ति॒स्र कृ॒ष्णा व॒शा वा॑रु॒ण्य॑स्ति॒स्रश्श्वे॒ता व॒शास्सौ॒र्यो॑ मैत्राबार्‌हस्प॒त्या धू॒म्रल॑लामास्तूप॒राः ॥ [42]</p>
<h3 id="मनतर-103">मन्त्रः</h3>
<p>रोहि॑तो धू॒म्ररो॑हित क॒र्कन्धु॑रोहित॒स् ते प्रा॑जाप॒त्याः ।<br>
ब॒भ्रुर॑रु॒णब॑भ्रु॒श् शुक॑बभ्रु॒स् ते रौ॒द्राः ।<br>
श्येत॑श् श्येता॒ख्षश् श्येत॑ग्रीव॒स् ते पि॑तृदेव॒त्याः᳚ ।<br>
ति॒स्र कृ॒ष्णा व॒शा वा॑रु॒ण्यः॑ ।<br>
ति॒स्रश् श्वे॒ता व॒शास् सौ॒र्यः॑ ।<br>
मै॒त्रा॒बा॒र्॒ह॒स्प॒त्या धू॒म्रल॑लामास् तूप॒राः ॥ [42]</p>
<h4 id="टक-104">टीका</h4>
<p>1अथाश्वमेधिकाः पशवोष्टादशिनो विधीयन्ते । वैश्वदेवं काण्डम् । तत्र दशस्वनुवाकेषु प्रत्येकमष्टादश पशव उच्यन्ते । अष्टादशानां वर्णनियमोत्र क्रियते । आरण्येष्वष्टादशिषु जातिनियमः पञ्चमे कृतः । ग्राम्येषूभयथा नियमः &lsquo;सोमाय स्वराज्ञे&rsquo; इत्यारभ्य द्वन्द्वादिषु वहुधा नियम इति । रोहितादयस्त्रयः प्राजापत्याः । रोहितः लोहितः । धूम्ररोहितः अस्पष्टलोहितः । &lsquo;वर्णो वर्णेन&rsquo; इति समानाधिकरणत्वात् तत्पुरुषः, &lsquo;वर्णेवर्णेष्वनेते&rsquo; इति पूर्वपदप्रकृतिस्वरत्वम् । कर्कन्धुरोहितः सौवीरवर्णः । &lsquo;उपमानानि सामान्यवचनैः&rsquo; इति समासः । उपमानपूर्वपदप्रकृतिस्वरत्वम् । बभ्र्वादयस्त्रयो रौद्राः । बभ्रुः पाण्डरकपिलः । अरुणः न्यूनरक्तकपिलः । शुकबभ्रुः हरितशुकसमानवर्णः । ग्रामेकेतौ स्वरौ । श्येतादयस्त्रयः पितृदेवत्याः । श्येतः शुक्लवर्णः । शुक्लरक्त इत्येके । श्येताक्षः रक्तदृष्टिः । &lsquo;अक्षगोऽदर्शनात्&rsquo; इत्यच् समासान्तः । सतिशिष्टत्वात् लिट्स्वरेण बहुव्रीहिस्वरो बाध्यते । श्येतग्रीवः । गतः । तिस्रः कृष्णा वशा वारुण्यः । गताः । &lsquo;तिसृभ्यो जसः&rsquo; इति जस उदात्तत्वम् । एवं सर्वत्र । तिस्रः श्वेता वशाः सौर्यः । गताः । एवं धूम्रललामास्त्रयस्तूपराः मैत्रा बार्हस्पत्याः । धूम्रललामाः धूम्रवर्णपुण्ड्राः तूपराः शृङ्गहीनाः ॥</p>
<p>इति पञ्चमे षष्ठे एकादशोनुवाकः ॥</p>
<h2 id="अनवक-१२">अनुवाकः १२</h2>
<h3 id="सयकतमनतर-102">संयुक्तमन्त्रः</h3>
<p>पृश्ञि॑स्तिर॒श्चीन॑पृश्ञिरू॒र्ध्वपृ॑श्ञि॒स्ते मा॑रु॒ता फ॒ल्गूर्लो॑हितो॒र्णी ब॑ल॒ख्षी तास्सा॑रस्व॒त्य॑ पृष॑ती स्थू॒लपृ॑षती ख्षु॒द्रपृ॑षती॒ ता वै᳚श्वदे॒व्य॑स्ति॒स्रश्श्या॒मा व॒शा पौ॒ष्णिय॑स्ति॒स्रो रोहि॑णीर्व॒शा मै॒त्रिय॑ ऐन्द्राबार्‌हस्प॒त्या अ॑रु॒णल॑लामास्तूप॒राः ॥ [43]</p>
<h3 id="मनतर-104">मन्त्रः</h3>
<p>पृश्ञि॑स् तिर॒श्चीन॑पृश्ञिर् ऊ॒र्ध्वपृ॑श्ञि॒स् ते मा॑रु॒ताः ।<br>
फ॒ल्गूर्लो॑हितो॒र्णी ब॑ल॒ख्षी तास्सा॑रस्व॒त्यः॑ ।<br>
पृष॑ती स्थू॒लपृ॑षती ख्षु॒द्रपृ॑षती॒ ता वै᳚श्वदे॒व्यः॑ ।<br>
ति॒स्रश्श्या॒मा व॒शा पौ॒ष्णियः॑ ।<br>
ति॒स्रो रोहि॑णीर्व॒शा मै॒त्रियः॑ ।<br>
ऐन्द्राबार्‌हस्प॒त्या अ॑रु॒णल॑लामास् तूप॒राः ॥ [43]</p>
<h4 id="टक-105">टीका</h4>
<p>1पृश्न्यादयस्त्रयो मारुताः ॥ पृश्निः शुक्रवर्णबिन्दुचितः चित्रवर्णः । तिरश्चीनपृश्रिः तिर्यक्प्रततवर्णः पृश्निवर्णः । एतेनोर्ध्वपृश्निर्व्याख्यातः । उभयत्रापि प्रधानेन वहुव्रीहिः । &lsquo;फल्ग्वादयस्तिस्रस्सारस्वत्यः । फल्गूः लवणवर्णः । लोहितोर्णी रोहितरोमा। छान्दसो ङीप् । सतिशिष्टेन प्रत्ययस्वरेण वहुव्रीहिस्वरः । बलक्षी शुक्ला । बवयोरेकत्वमिच्छन्ति । &lsquo;अन्यतो ङीप्&rsquo; इति ङीप्, नोपधापेक्षमन्यत्वम् । पृषत्यादयस्त्रयो वैश्वदेव्यः । शुक्लैर्बिन्दुभिश्चिताः मध्यमैः न स्थूलैः न क्षुद्रैः । शतृवद्भावात् &lsquo;उगिद्वर्ण&rsquo; इति ङीप् । स्थूलपृषती स्थूलानि पृषन्ति यस्याः । &lsquo;उगिद्वर्णग्रहणवर्जम्&rsquo; इति तदन्तग्रहणाभ्यनुज्ञानात् &lsquo;उगितश्च&rsquo; इति ङीप् । एवं क्षुद्रपृषती । तिस्रः श्यामाः वशाः पौष्ण्यः । गताः । तिस्रो रोहिणी वशा मैत्र्यः । &lsquo;वर्णादनुदात्तात्&rsquo; इति ङीब्नकारौ, &lsquo;वा छन्दसि&rsquo; इति पूर्वसवर्णदीर्घत्वम् । अरुणललामास्त्रयस्तूपराः ऐन्द्राबार्हस्पत्याः । अरुणललामाः सन्ध्यावर्णपुण्ड्राः ॥</p>
<p>इति पञ्चमे षष्ठे द्वादशोनुवाकः ॥</p>
<h2 id="अनवक-१३">अनुवाकः १३</h2>
<h3 id="सयकतमनतर-103">संयुक्तमन्त्रः</h3>
<p>शि॒ति॒बा॒हुर॒न्यत॑श्शितिबाहुस्सम॒न्तशि॑तिबाहु॒स्त ऐ᳚न्द्रवाय॒वाश्शि॑ति॒रन्ध्रो॒ऽन्यत॑श्शितिरन्ध्रस्सम॒न्तशि॑तिरन्ध्र॒स्ते मै᳚त्रावरु॒णाश्शु॒द्धवा॑लस्स॒र्वशु॑द्धवालो म॒णिवा॑ल॒स्त आ᳚श्वि॒नास्ति॒स्रश्शि॒ल्पा व॒शा वै॑श्वदे॒व्य॑स्ति॒स्रश्श्येनीः᳚ परमे॒ष्ठिने॑ सोमापौ॒ष्णाश्श्या॒मल॑लामास्तूप॒राः ॥ [44]</p>
<h3 id="मनतर-105">मन्त्रः</h3>
<p>शि॒ति॒बा॒हुर॒न्यत॑श् शितिबाहुस् सम॒न्तशि॑तिबाहु॒स् त ऐ᳚न्द्रवाय॒वाः ।<br>
शि॑ति॒रन्ध्रो॒ऽन्यत॑श्शितिरन्ध्रस्,  सम॒न्तशि॑तिरन्ध्र॒स् ते मै᳚त्रावरु॒णाः ।<br>
शु॒द्धवा॑लस् स॒र्वशु॑द्धवालो म॒णिवा॑ल॒स्त आ᳚श्वि॒नाः ।<br>
ति॒स्रश् शि॒ल्पा व॒शा वै॑श्वदे॒व्यः॑ ।<br>
ति॒स्रश्श्येनीः᳚ परमे॒ष्ठिने᳚ ।<br>
सो॒मा॒पौ॒ष्णाश्श्या॒मल॑लामास् तूप॒राः ॥ [44]</p>
<h4 id="टक-106">टीका</h4>
<p>1शितिबाह्वादयस्त्रय ऐन्द्रवायवाः । शितिः शुक्लो बाह्वेकदेशो यस्य । &lsquo;शितेर्नित्या बह्वच्&rsquo; इत्युत्तरपदप्रकृतिस्वरत्वम् । सः अन्यतश्शितिबाहुः यत्प्रथमस्य शितित्वं ततोन्यत्रैकदेशे शितित्वं यस्य सः अन्यतश्शितिः । तादृशो बाहुर्यस्येति पुनर्बहुव्रीहौ पूर्वपदप्रकृतिस्वरत्वं पूर्ववदेव । तदन्तविध्यभावात् शितिस्वराभावः । समन्तशितिबाहुः सर्वशुक्लबाहुः । अस्मिन्व्याख्याने उभयत्र शित्यन्तस्यावग्रहः प्राप्नोति । तस्माद्भावप्रधानेन शितिबाहुशब्देन बहुव्रीहिणा पूर्वपदयोः पुतः बहुव्रीहिभिः । शितिरन्ध्रादयो मैत्रावरुणाः । शितिरन्ध्र शुक्लछिद्रः । पूर्ववदुत्तरपदप्रकृतिस्वरत्वम् । अन्यतश्शितिरन्ध्रसमन्तशितिरन्ध्रौ गतौ । शुद्धवालादयस्त्रय आश्विनाः । शुद्धवालः शुक्लपुच्छवालावयवः । सर्वशुद्धवालः सर्वशुक्लपुच्छः । मणिवालः एकान्तशुक्लाशुक्लचितवालः । तिस्रश्शिल्पा वशा वैश्वदेव्यः । शिल्पा नानावर्णाः । तिस्रश्श्येनीः परमेष्ठिने श्येन्यश्शुक्लाः पूर्ववन्ङीब्नकारौ, पर्वूसवर्णदीर्घत्वं च । श्यामललामास्त्रयस्तूपराः सोमापौष्णाः । गताः ॥</p>
<p>इति पञ्चमे षष्ठे त्रयोदशोनुवाकः ॥</p>
<h2 id="अनवक-१४">अनुवाकः १४</h2>
<h3 id="सयकतमनतर-104">संयुक्तमन्त्रः</h3>
<p>उ॒न्न॒त ऋ॑ष॒भो वा॑म॒नस्त ऐ᳚न्द्रावरु॒णाश्शिति॑ककुच्छितिपृ॒ष्ठश्शिति॑भस॒त्त ऐ᳚न्द्राबार्‌हस्प॒त्याश्शि॑ति॒पाच्छि॒त्योष्ठ॑श्शिति॒भ्रुस्त ऐ᳚न्द्रावैष्ण॒वास्ति॒स्रस्सि॒ध्मा व॒शा वै᳚श्वकर्म॒ण्य॑स्ति॒स्रो धा॒त्रे पृ॑षोद॒रा ऐ᳚न्द्रापौ॒ष्णाश्श्येत॑ललामास्तूप॒राः ॥ [45]</p>
<h3 id="मनतर-106">मन्त्रः</h3>
<p>उ॒न्न॒त ऋ॑ष॒भो वा॑म॒नस्त ऐ᳚न्द्रावरु॒णाः ।<br>
शिति॑ककुच् छितिपृ॒ष्ठश् शिति॑भस॒त् त ऐ᳚न्द्राबार्‌हस्प॒त्याः ।<br>
शि॑ति॒पाच् छि॒त्योष्ठ॑श् शिति॒भ्रुस् त ऐ᳚न्द्रावैष्ण॒वाः ।<br>
ति॒स्रस्सि॒ध्मा व॒शा वै᳚श्वकर्म॒ण्यः॑ ।<br>
ति॒स्रो धा॒त्रे पृ॑षोद॒रा ऐ᳚न्द्रापौ॒ष्णाश् श्येत॑ललामास् तूप॒राः ॥ [45]</p>
<h4 id="टक-107">टीका</h4>
<p>1उन्नतादयस्त्रय ऐन्द्रावरुणाः ॥ उन्नतः उन्नतपृष्ठः । ऋषभः सेक्ता । वामनो ह्रस्वाङ्गः । शितिककुदादयस्त्रय ऐन्द्राबार्हस्पत्याः । शुक्लं ककुदमस्येति बहुव्रीहौ &lsquo;ककुदस्यावस्थायां लोपः&rsquo; । नित्या बह्विति वचनात् शितिस्वराभावः । शितिपादादयः त्रय ऐन्द्रावैष्णवाः । गताः । छान्दसं ह्रस्वत्वम् । तिस्रस्सिध्मा वशा वैश्वकर्मण्यः । सिध्माः सिध्मलाङ्गाः प्रादेशिकश्वेताङ्कितदेहाः । तिस्रो धात्रे पृषोदराः पृषन्ति उदरे यासाम् । &lsquo;पृषोदरादीनि यथोपदिष्टम्&rsquo; इति यथाभिमतस्वरूपसिद्धिः । श्वेतललामास्त्रयस्तूपराः ऐन्द्रापौष्णाः गताः ॥</p>
<p>इति पञ्चमे षष्ठे चतुर्दशोनुवाकः ॥</p>
<h2 id="अनवक-१५">अनुवाकः १५</h2>
<h3 id="सयकतमनतर-105">संयुक्तमन्त्रः</h3>
<p>क॒र्णास्त्रयो॑ या॒मास्सौ॒म्यास्त्रय॑श्श्विति॒ङ्गा अ॒ग्नये॒ यवि॑ष्ठाय॒ त्रयो॑ नकु॒लास्ति॒स्रो रोहि॑णी॒स्त्र्यव्य॒स्ता वसू॑नान्ति॒स्रो॑ऽरु॒णा दि॑त्यौ॒ह्य॑स्ता रु॒द्राणाꣳ॑ सोमै॒न्द्रा ब॒भ्रुल॑लामास्तूप॒राः ॥ [46]</p>
<h3 id="मनतर-107">मन्त्रः</h3>
<p>क॒र्णास्त्रयो॑ या॒माः ।<br>
सौ॒म्यास्त्रय॑श् श्विति॒ङ्गा अ॒ग्नये॒ यवि॑ष्ठाय॒ त्रयो॑ नकु॒लाः ।<br>
ति॒स्रो रोहि॑णी॒स् त्र्यव्य॒स्ता वसू॑नाम् ।<br>
ति॒स्रो॑ऽरु॒णा दि॑त्यौ॒ह्य॑स्ता रु॒द्राणा᳚म् ।<br>
सो॒मै॒न्द्रा ब॒भ्रुल॑लामास्तूप॒राः ॥ [46]</p>
<h4 id="टक-108">टीका</h4>
<p>1कर्णास्त्रयो यामाः । कर्णाः छिद्रकर्णाः । महाकर्णा इत्येके । मत्वर्थीयोकारः । सौम्यास्त्रयश्श्वितिङ्गाः श्वेतपादाः । अग्नये यविष्ठाय त्रयो नकुलाः नकुलवर्णाः । तिस्रो रोहिगीस्त्र्यव्यस्ता वसूनाम् । रोहिण्यो गताः । त्र्यव्यः अर्धवर्षाः, अविशब्देनान्नवाचिना षष्ठमासो लक्ष्यते, षष्ठे मास्यन्नं दीयत इति । समाहारतायामवयवस्वरनिवृत्तिः । बहुव्रीहिर्वा, व्यत्ययेन &lsquo;जसि च&rsquo; इति गुणो न क्रियते, &lsquo;सर्वतोक्तिन्नर्थात्&rsquo; इति वा ङीष् । व्यत्ययेन वा अनकारान्तादपि &lsquo;द्विगोः&rsquo; इति ङीप्, &lsquo;परादिश्छन्दसि&rsquo; इत्युत्तरपदान्तोदात्तत्वम् । तिस्रोऽरुणा दित्यौह्यस्ता रुद्राणाम् । अरुणा गताः । दित्यो वाहः तं वहन्तीति &lsquo;वहश्च&rsquo; इति ण्विः, ऊठि सति &lsquo;वाहः&rsquo; इति ङीष् । &lsquo;वाह ऊठ्&rsquo; इत्यूठादेशः, &lsquo;एत्येधत्यूट्सु ' इति वृद्धिः । द्विवर्षा उच्यन्ते । बभ्रुललामास्त्रयस्तूपराः सोमेन्द्रा गताः ॥</p>
<p>इति पञ्चमे षष्ठे पञ्चदशोनुवाकः ॥</p>
<h2 id="अनवक-१६">अनुवाकः १६</h2>
<h3 id="सयकतमनतर-106">संयुक्तमन्त्रः</h3>
<p>शु॒ण्ठास्त्रयो॑ वैष्ण॒वा अ॑धीलोध॒कर्णा॒स्त्रयो॒ विष्ण॑व उरुक्र॒माय॑ लफ्सु॒दिन॒स्त्रयो॒ विष्ण॑व उरुगा॒याय॒ पञ्चा॑वीस्ति॒स्र आ॑दि॒त्याना᳚न्त्रिव॒थ्सास्ति॒स्रोऽङ्गि॑रसामैन्द्रावैष्ण॒वा गौ॒रल॑लामास्तूप॒राः ॥ [47]</p>
<h3 id="मनतर-108">मन्त्रः</h3>
<p>शु॒ण्ठास्त्रयो॑ वैष्ण॒वाः ।<br>
अ॒धी॒लो॒ध॒कर्णा॒स्त्रयो॒ विष्ण॑व उरुक्र॒माय॑ ।<br>
ल॒फ्सु॒दिन॒स्त्रयो॒ विष्ण॑व उरुगा॒याय॑ ।<br>
पञ्चा॑वीस् ति॒स्र आ॑दि॒त्याना᳚म् ।<br>
त्रि॒व॒थ्सास् ति॒स्रोऽङ्गि॑रसाम् ।<br>
ऐ॒न्द्रा॒वै॒ष्ण॒वा गौ॒रल॑लामास्तूप॒राः ॥ [47]</p>
<h4 id="टक-109">टीका</h4>
<p>1शुण्ठास्त्रयो वैष्णवाः । शुण्ठाः गूर्णाः आवेष्टितकर्णाः । अल्पकर्णा इत्येके । अधीलोधकर्णास्त्रयो विष्णव उरुक्रमाय । अधीलोधकर्णाः कर्णोपरि प्ररूढकर्णाः । त्रयो लप्सुदिनः विष्णव उरुगायाय । लप्सुदिनः लम्बमानकूर्चाः लम्बमानेन सूदितानि । पृषोदरादिः । तद्वन्तः । उरुभिः महात्मभिः गातव्यः उरुगायः। तिस्रः पञ्चावीः तिस्रः आदित्यानाम् । अर्धतृतीयवर्षा पञ्चाव्यः । द्विगुपक्षे &lsquo;इगन्तकाल&rsquo; इति पूर्वपदप्रकृतिस्वरः । त्रिवत्साः तिस्रोङ्गिरसां त्रिवर्षाः तिस्रोङ्गिरसां वत्सरस्य । गौरललामास्त्रयस्तूपराः ऐन्द्रावैष्णवाः गताः ॥</p>
<p>इति पञ्चमे षष्ठे षोडशोनुवाकः ॥</p>
<h2 id="अनवक-१७">अनुवाकः १७</h2>
<h3 id="सयकतमनतर-107">संयुक्तमन्त्रः</h3>
<p>इन्द्रा॑य॒ राज्ञे॒ त्रय॑श्शितिपृ॒ष्ठा इन्द्रा॑याधिरा॒जाय॒ त्रय॒श्शिति॑ककुद॒ इन्द्रा॑य स्व॒राज्ञे॒ त्रय॒श्शिति॑भसदस्ति॒स्रस्तु॑र्यौ॒ह्य॑स्सा॒ध्याना᳚न्ति॒स्र प॑ष्ठौ॒ह्यो॑ विश्वे॑षान्दे॒वाना॑माग्ने॒न्द्रा कृ॒ष्णल॑लामास्तूप॒राः ॥ [48]</p>
<h3 id="मनतर-109">मन्त्रः</h3>
<p>इन्द्रा॑य॒ राज्ञे॒ त्रय॑श् शितिपृ॒ष्ठाः ।<br>
इन्द्रा॑याधिरा॒जाय॒ त्रय॒श्शिति॑ककुदः ।<br>
इन्द्रा॑य स्व॒राज्ञे॒ त्रय॒श्शिति॑भसदः ।<br>
ति॒स्रस् तु॑र्यौ॒ह्य॑स् सा॒ध्याना᳚म् ।<br>
ति॒स्र प॑ष्ठौ॒ह्यो॑ विश्वे॑षान् दे॒वाना᳚म् ।<br>
आ॒ग्ने॒न्द्रा कृ॒ष्णल॑लामास्तूप॒राः ॥ [48]</p>
<h4 id="टक-110">टीका</h4>
<p>1इन्द्राय राज्ञे त्रयश्शितिपृष्ठाः । पूर्ववच्छितिस्वरः । इन्द्रायाधिराजाय त्रयश्शितिककुदः । अधिरूढो राजा अधिराजः । स्वराभाव उक्तः । इन्द्राय स्वराज्ञे त्रयः शितिभसदः । स्वयमेव राजतीति स्वराजा । &lsquo;न पूजनात्&rsquo; इति वचनाट्टजभावः । उक्तः स्वरः । स्वरः । तिस्रस्तुर्यौह्यस्साध्यानाम् । तुर्योर्धचतुर्वर्षा दित्यौहिभिर्वा ख्यातः । तुर्यं युगचतुर्थं । तिस्रः पष्ठौह्यो विश्वेषां देवानाम् । पष्ठौह्यश्चतुर्वर्षाः । पष्ठो युगपार्श्वम् । कृष्णललामास्तूपराः आग्नेन्द्राः गताः ॥</p>
<p>इति पञ्चमे षष्ठे सप्तदशोनुवाकः ॥</p>
<h2 id="अनवक-१८">अनुवाकः १८</h2>
<h3 id="सयकतमनतर-108">संयुक्तमन्त्रः</h3>
<p>अदि॑त्यै॒ त्रयो॑ रोहितै॒ता इ॑न्द्रा॒ण्यै त्रय॑ कृष्णै॒ता कु॒ह्वै᳚ त्रयो॑ऽरुणै॒तास्ति॒स्रो धे॒नवो॑ रा॒कायै॒ त्रयो॑ऽन॒ड्वाह॑स्सिनीवा॒ल्या आ᳚ग्नावैष्ण॒वा रोहि॑तललामास्तूप॒राः ॥ [49]</p>
<h3 id="मनतर-110">मन्त्रः</h3>
<p>अदि॑त्यै॒ त्रयो॑ रोहितै॒ताः ।<br>
इ॒न्द्रा॒ण्यै त्रय॑ कृष्णै॒ताः ।<br>
कु॒ह्वै᳚ त्रयो॑ऽरुणै॒ताः ।<br>
ति॒स्रो धे॒नवो॑ रा॒कायै᳚ ।<br>
त्रयो॑ऽन॒ड्वाह॑स् सिनीवा॒ल्यै ।<br>
आ॒ग्ना॒वै॒ष्ण॒वा रोहि॑तललामास्तूप॒राः ॥ [49]</p>
<h4 id="टक-111">टीका</h4>
<p>1अदित्यै त्रयो रोहितैताः ॥ रोहिताश्च ते एताश्चेति रोहितैताः । &lsquo;वर्णो वर्णेन&rsquo; इति समासः । &lsquo;अनेतः&rsquo; इति प्रतिषेधात् पूर्वपदप्रकृतिस्वराभाव उक्तः । इन्द्राण्यै त्रयः कृष्णैताः । तावेव स्वरसमासौ । कुह्वै त्रयोऽरुणैताः गताः । तिस्त्रो धेनवो राकायै धेनवः प्रत्यग्रप्रसवा गावः । त्रयोऽनड्वाहः सिनीवाल्यै । अनो वहन्तीत्यनड्वाहः अनोवहनसमर्थाः । पृषोदरादिः । लोहितललामाः त्रयस्तूपराः आग्नावैष्णवाः गताः ॥</p>
<p>इति पञ्चमे षष्ठे अष्टादशोनुवाकः ॥</p>
<h2 id="अनवक-१९">अनुवाकः १९</h2>
<h3 id="सयकतमनतर-109">संयुक्तमन्त्रः</h3>
<p>सौ॒म्यास्त्रय॑ पि॒शङ्गा॒स्सोमा॑य॒ राज्ञे॒ त्रय॑स्सा॒रङ्गाः᳚ पार्ज॒न्या नभो॑रूपास्ति॒स्रो॑ऽजा म॒ल्‌हा इ॑न्द्रा॒ण्यै ति॒स्रो मे॒ष्य॑ आदि॒त्या द्या॑वापृथि॒व्या॑ मा॒लङ्गा᳚स्तूप॒राः ॥ [50]</p>
<h3 id="मनतर-111">मन्त्रः</h3>
<p>सौ॒म्यास्त्रय॑ पि॒शङ्गाः᳚ ।<br>
सोमा॑य॒ राज्ञे॒ त्रय॑स् सा॒रङ्गाः᳚ ।<br>
पा॒र्ज॒न्या नभो॑रूपाः ।<br>
ति॒स्रो॑ऽजा म॒ल्‌हा इ॑न्द्रा॒ण्यै ।<br>
ति॒स्रो मे॒ष्य॑ आदि॒त्याः ।<br>
द्या॒वा॒पृ॒थि॒व्या॑ मा॒लङ्गा᳚स् तूप॒राः ॥ [50]</p>
<h4 id="टक-112">टीका</h4>
<p>1सौम्यास्त्रयः पिशङ्गाः गोरोचनवर्णाः । पर्जन्यादयस्त्रयो नभोरूपाः अञ्जनवर्णास्तिस्नोऽजा इन्द्राण्यै मल्हाः कण्ठावलम्बितस्तनयुग्मास्तिस्रः इन्द्राण्यै । तिस्रो मेष्यः आदित्याः । मेषवर्णा इत्येके । द्यावापृथिव्यास्त्रयो मालङ्गाः महाकायाः ॥</p>
<p>इति पञ्चमे पष्ठे एकोनविंशोनुवाकः ॥</p>
<h2 id="अनवक-२०">अनुवाकः २०</h2>
<h3 id="सयकतमनतर-110">संयुक्तमन्त्रः</h3>
<p>वा॒रु॒णास्त्रय॑ कृ॒ष्णल॑लामा॒ वरु॑णाय॒ राज्ञे॒ त्रयो॒ रोहि॑तोललामा॒ वरु॑णाय रि॒शाद॑से॒ त्रयो॑ऽरु॒णल॑लामाश्शि॒ल्पास्त्रयो॑ वैश्वदे॒वास्त्रय॒ पृश्ञ॑यस्सर्वदेव॒त्या॑ ऐन्द्रासू॒राश्श्येत॑ललामास्तूप॒राः ॥ [51]</p>
<h3 id="मनतर-112">मन्त्रः</h3>
<p>वा॒रु॒णास् त्रय॑ कृ॒ष्णल॑लामाः ।<br>
वरु॑णाय॒ राज्ञे॒ त्रयो॒ रोहि॑तललामाः ।<br>
वरु॑णाय रि॒शाद॑से॒ त्रयो॑ऽरु॒णल॑लामाः ।<br>
शि॒ल्पास्त्रयो॑ वैश्वदे॒वाः ।<br>
त्रय॒ पृश्ञ॑यस् सर्वदेव॒त्याः᳚ ।<br>
ऐ॒न्द्रा॒सू॒राश् श्येत॑ललामास् तूप॒राः ॥ [51]</p>
<h4 id="टक-113">टीका</h4>
<p>1वारुणास्त्रयः कृष्णललामाः गताः । वरुणाय राज्ञे त्रयो रोहिललामाः । । राजत्वमस्य विशेषः । वरुणाय रिशादसे त्रयोऽरुणललामाः रिशादस्त्वमस्येति विशेषः । रिशादसः लोकहिंसकानां रक्ताङ्गानां नाशयिता रिशादसाः । &lsquo;गतिकारकयोरपि&rsquo; इत्यसुन्, पूर्वपदप्रकृतिस्वरत्वं च शिल्पाः । त्रयो वैश्वदेवाः गताः । त्रयः पृश्नयः सर्वदेवत्याः । सर्वदेवशब्दात् &lsquo;देवतान्तात्तादर्थ्ये यत्&rsquo; श्वेतललामाः त्रयस्तूपरा ऐन्द्रासूराः । &lsquo;सूर्यतिष्य&rsquo; इति यलोपः ॥</p>
<p>इति पञ्चमे षष्ठे विंशोनुवाकः ॥</p>
<h2 id="अनवक-२१">अनुवाकः २१</h2>
<h3 id="सयकतमनतर-111">संयुक्तमन्त्रः</h3>
<p>सोमा॑य स्व॒राज्ञे॑ऽनोवा॒हाव॑न॒ड्वाहा॑विन्द्रा॒ग्निभ्या॑मोजो॒दाभ्या॒मुष्टा॑राविन्द्रा॒ग्निभ्या᳚म्बल॒दाभ्याꣳ॑ सीरवा॒हाववी॒ द्वे धे॒नू भौ॒मी दि॒ग्भ्यो वड॑बे॒ द्वे धे॒नू भौ॒मी वै॑रा॒जी पु॑रु॒षी द्वे धे॒नू भौ॒मी वा॒यव॑ आरोहणवा॒हाव॑न॒ड्वाहौ॑ वारु॒णी कृ॒ष्णे व॒शे अ॑रा॒ड्यौ॑ दि॒व्यावृ॑ष॒भौ प॑रिम॒रौ ॥ [52]</p>
<h3 id="मनतर-113">मन्त्रः</h3>
<p>सोमा॑य स्व॒राज्ञे॑ऽनोवा॒हाव॑न॒ड्वाहौ᳚ ।<br>
इ॒न्द्रा॒ग्निभ्या॑म् - ओजो॒दाभ्या॒मुष्टा॑रौ ।<br>
इन्द्रा॒ग्निभ्या᳚म् - बल॒दाभ्याꣳ॑ सीरवा॒हाववी᳚ ।<br>
द्वे धे॒नू भौ॒मी ।<br>
दि॒ग्भ्यो वड॑बे ।<br>
द्वे धे॒नू भौ॒मी ।<br>
वै॒रा॒जी पु॑रु॒षी ।<br>
द्वे धे॒नू भौ॒मी ।<br>
वा॒यव॑ आरोहणवा॒हाव॑न॒ड्वाहौ᳚ ।<br>
वा॒रु॒णी कृ॒ष्णे व॒शे ।<br>
अ॒राड्यौ॑ दि॒व्याव् - ऋ॑ष॒भौ प॑रिम॒रौ ॥ [52]</p>
<h4 id="टक-114">टीका</h4>
<p>1सोमाय स्वराज्ञेऽनोवाहावनड्वाहौ ॥ शकटस्य वोढारो पुङ्गवौ । इन्द्राग्निभ्यां ओजोदाभ्यां उष्टारौ प्रासङ्गस्य वोढारौ अनड्वाहौ । इन्द्राग्निभ्यां बलदाभ्यां सीरवाहौ हलस्य वोढारौ अनड्वाहौ । इन्दाग्निशब्दे &lsquo;देवताद्वन्द्वे च&rsquo; इति प्राप्तस्य युगपत्प्रकृतिस्वरस्य &lsquo;नोत्तरपदेऽनुदात्तादौ&rsquo; इनि प्रतिषेधः । अवी द्वे धेनू भौमी भूमिदेवत्ये । पूर्ववत् सवर्णदीर्घत्वम् । इन्द्राग्निभ्यामेवावी इति केचित् । दिग्भ्यो वडवे अश्वस्त्रियौ द्वे भौमी भौम्ये गते । वैराजी विरड्देवत्ये पुरुषी मनुष्यस्त्रियौ । जातिलक्षणो ङीप् । पूर्वत्र उदात्तनिवृत्तिस्वरेण ङीप उदात्तत्वम् । पुनर्धेनू भौमी गते । वायव आरोहणवाहौ मनुष्यादेवारोहणादेः वोढारौ । तत एवाण् । कृष्णे वशे वारुण्यौ गते । अराड्यौ दिव्यौ वृषभौ अराड्यौ दीर्घोच्छ्रितशृङ्गौ । दिव्यौ द्युदेवत्यौ । वृषभौ सेक्तारौ । परिमरौ परिमर्तारौ ययोः द्वयोः मृतानुजौ मृतपूर्व- जौ चोच्येते । &lsquo;परेरभितो भाविमण्डलं&rsquo; इत्युत्तरपदान्तोदात्तत्वम् ॥</p>
<p>इति पञ्चमे षष्ठे एकविंशोनुवाकः ॥</p>
<h2 id="अनवक-२२">अनुवाकः २२</h2>
<h3 id="सयकतमनतर-112">संयुक्तमन्त्रः</h3>
<p>एका॑दश प्रा॒तर्ग॒व्या प॒शव॒ आ ल॑भ्यन्ते छग॒ल क॒ल्माष॑ किकिदी॒विर्वि॑दी॒गय॒स्ते त्वा॒ष्ट्रास्सौ॒रीर्नव॑ श्वे॒ता व॒शा अ॑नूब॒न्ध्या॑ भवन्त्याग्ने॒य ऐ᳚न्द्रा॒ग्न आ᳚श्वि॒नस्ते वि॑शालयू॒प आ ल॑भ्यन्ते ॥ [53]</p>
<h3 id="मनतर-114">मन्त्रः</h3>
<p>एका॑दश प्रा॒तर्ग॒व्या प॒शव॒ आ ल॑भ्यन्ते,
छग॒ल क॒ल्माष॑ किकिदी॒विर्वि॑दी॒गय॒स् ते त्वा॒ष्ट्राः ।</p>
<p>सौ॒रीर्नव॑ श्वे॒ता व॒शा अ॑नूब॒न्ध्या॑ भवन्ति ।</p>
<p>आ॒ग्ने॒य ऐ᳚न्द्रा॒ग्न आ᳚श्वि॒नस् ते वि॑शालयू॒प आ ल॑भ्यन्ते ॥ [53]</p>
<h4 id="टक-115">टीका</h4>
<p>1एकादशेत्यादि ॥ उत्तमेऽहनि प्रातरालभ्यन्ते &lsquo;प्राजापत्या भवन्ति&rsquo; इति ब्राह्मणम् । प्राजापत्या वैश्वदेवा इति केचित् । गोरपत्यानि गव्याः सर्वत्र &lsquo;गोरजादिप्रसङ्गे&rsquo; इति यत्, &lsquo;यतो नावः&rsquo; इति व्यत्ययेन प्रवर्तते । छगलादयश्चत्वारः । पशवोस्मिन्नहन्यालभ्यन्ते त्वाष्ट्राः । छगलः छागिकः । कल्माषः कल्माषवर्णः । किकिदीविः &hellip; &hellip; सदृश इत्यन्ये । श्वेतवशा नव अनूबन्ध्या भवन्ति सौर्यः । उक्तं पूर्वसवर्णदीर्घत्वम् । आग्नेयादयस्त्रयो विशालयूपे मध्यम आलम्यन्ते । विशालशृङ्गो यूपो विशालयूपः । &lsquo;वेश्शालच्छङ्कटचौ&rsquo; ॥</p>
<p>इति पञ्चमे षष्ठे द्वाविंशोनुवाकः ॥</p>
<h2 id="अनवक-२३">अनुवाकः २३</h2>
<h3 id="सयकतमनतर-113">संयुक्तमन्त्रः</h3>
<p>पि॒शङ्गा॒स्त्रयो॑ वास॒न्तास्सा॒रङ्गा॒स्त्रयो॒ ग्रैष्मा॒ पृष॑न्त॒स्त्रयो॒ वार्‌षि॑का॒ पृश्ञ॑य॒स्त्रय॑श्शार॒दा पृ॑श्ञिस॒क्थास्त्रयो॒ हैम॑न्तिका अवलि॒प्तास्त्रय॑श्शैशि॒रास्स॑व्ँवथ्स॒राय॒ निव॑ख्षसः ॥ [54]</p>
<h3 id="मनतर-115">मन्त्रः</h3>
<p>पि॒शङ्गा॒स्त्रयो॑ वास॒न्ताः ।<br>
सा॒रङ्गा॒स् त्रयो॒ ग्रैष्माः᳚ ।<br>
पृष॑न्त॒स् त्रयो॒ वार्‌षि॑काः ।<br>
पृश्ञ॑य॒स् त्रय॑श् शार॒दाः ।<br>
पृ॑श्ञिस॒क्थास् त्रयो॒ हैम॑न्तिकाः ।<br>
अ॒व॒लि॒प्तास् त्रय॑श् शैशि॒राः ।<br>
स॒व्ँव॒थ्स॒राय॒ निव॑ख्षसः ॥ [54]</p>
<h4 id="टक-116">टीका</h4>
<p>1पिशङ्गादय क्रतुपशवः प्रत्यृतु त्रयस्त्रयः । &lsquo;सक्थञ्चाक्रान्तात्&rsquo; इत्युत्तरपदान्तोदात्तत्वम् । हैमन्तिका इति । &lsquo;हेमन्ताच्च&rsquo; इति ठञ् । अवलिप्ताः वर्णान्तरस्योपरि वर्णान्तरलिप्ताः । स्तब्धा इत्यन्ये । संवत्सराय निवक्षस आलभ्यते । निवक्षसः निम्नवक्षसः ॥</p>
<p>इति भट्टभास्करमिश्रविरचिते यजुर्वेदभाष्ये ज्ञानयज्ञाख्ये पञ्चमे काण्डे षष्ठप्रश्ने त्रयोविंशोनुवाकः ॥
समाप्तश्च प्रपाठकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/6/">प्रपाठकः ६ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः ६</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      <a href="https://github.com/vishvAsa/vedAH/actions/workflows/build.yml"><img src="https://github.com/vishvAsa/vedAH/actions/workflows/build.yml/badge.svg"> Built </a> on 2021 Jul 13 02:39:46 UTC. (<a href="http://google.com/search?q=02%3a39%3a46%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
