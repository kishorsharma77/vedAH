<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>वेदे विश्वासटिप्पन्यः  | प्रपाठकः 5</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH/yajuH/taittirIyam/saMhitA/sAyaNa-bhAShyam/4/5/" rel="alternate" type="application/rss+xml" title="वेदे विश्वासटिप्पन्यः" />
    <link href="/vedAH/yajuH/taittirIyam/saMhitA/sAyaNa-bhAShyam/4/5/" rel="feed" type="application/rss+xml" title="वेदे विश्वासटिप्पन्यः" />

    <meta property="og:title" content="प्रपाठकः 5" />
<meta property="og:description" content="चतुर्थाष्टके पञ्चमः प्रपाठकः प्रथमोऽनुवाकः होमविधिनिरूपणम् अनुवाकः १ (रुद्राध्यायः)चित्तग्न्यौ रुद्रहोममन्त्राः  १-१५ अनुष्टुप्, ३ विषमपदा बृहती, ७ आस्तारपङ्क्तिः, ८ षट्पदा जगती । अग्निर्ऋषिः  मन्त्रः नम॑स्ते रुद्र म॒न्यव॑ उ॒तो त॒ इष॑वे॒ नमः॑ ।
नम॑स्ते अस्तु॒ धन्व॑ने बा॒हुभ्या॑मु॒त ते॒ नमः॑ ।
टीका (चतुर्थाष्टके पञ्चमप्रपाठके प्रथमोऽनुवाकः)
यस्य निःश्वसितं वेदा यो वेदेभ्योऽखिलं जगत्।
निर्ममे तमहं वन्दे विद्यातीर्थमहेश्वरम्॥
हष्टकाचितयः सर्वाश्चतुर्थे हि समापिताः।
रुद्राध्याये पञ्चमे तु चित्यग्नौ होम उच्यते॥
कर्मप्रकरणे पाठात्कर्माङ्गत्वमपीष्यते।
ज्ञानहेतुत्वमप्यस्य सर्वोपनिषदीरितम्॥
किं जप्येनामृतत्वं नो ब्रूहीत्युक्तो मुनिर्जगौ।" />
<meta property="og:type" content="article" />
<meta property="og:url" content="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/" /><meta property="article:section" content="yajuH" />



<meta itemprop="name" content="प्रपाठकः 5">
<meta itemprop="description" content="चतुर्थाष्टके पञ्चमः प्रपाठकः प्रथमोऽनुवाकः होमविधिनिरूपणम् अनुवाकः १ (रुद्राध्यायः)चित्तग्न्यौ रुद्रहोममन्त्राः  १-१५ अनुष्टुप्, ३ विषमपदा बृहती, ७ आस्तारपङ्क्तिः, ८ षट्पदा जगती । अग्निर्ऋषिः  मन्त्रः नम॑स्ते रुद्र म॒न्यव॑ उ॒तो त॒ इष॑वे॒ नमः॑ ।
नम॑स्ते अस्तु॒ धन्व॑ने बा॒हुभ्या॑मु॒त ते॒ नमः॑ ।
टीका (चतुर्थाष्टके पञ्चमप्रपाठके प्रथमोऽनुवाकः)
यस्य निःश्वसितं वेदा यो वेदेभ्योऽखिलं जगत्।
निर्ममे तमहं वन्दे विद्यातीर्थमहेश्वरम्॥
हष्टकाचितयः सर्वाश्चतुर्थे हि समापिताः।
रुद्राध्याये पञ्चमे तु चित्यग्नौ होम उच्यते॥
कर्मप्रकरणे पाठात्कर्माङ्गत्वमपीष्यते।
ज्ञानहेतुत्वमप्यस्य सर्वोपनिषदीरितम्॥
किं जप्येनामृतत्वं नो ब्रूहीत्युक्तो मुनिर्जगौ।">

<meta itemprop="wordCount" content="7496">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 5"/>
<meta name="twitter:description" content="चतुर्थाष्टके पञ्चमः प्रपाठकः प्रथमोऽनुवाकः होमविधिनिरूपणम् अनुवाकः १ (रुद्राध्यायः)चित्तग्न्यौ रुद्रहोममन्त्राः  १-१५ अनुष्टुप्, ३ विषमपदा बृहती, ७ आस्तारपङ्क्तिः, ८ षट्पदा जगती । अग्निर्ऋषिः  मन्त्रः नम॑स्ते रुद्र म॒न्यव॑ उ॒तो त॒ इष॑वे॒ नमः॑ ।
नम॑स्ते अस्तु॒ धन्व॑ने बा॒हुभ्या॑मु॒त ते॒ नमः॑ ।
टीका (चतुर्थाष्टके पञ्चमप्रपाठके प्रथमोऽनुवाकः)
यस्य निःश्वसितं वेदा यो वेदेभ्योऽखिलं जगत्।
निर्ममे तमहं वन्दे विद्यातीर्थमहेश्वरम्॥
हष्टकाचितयः सर्वाश्चतुर्थे हि समापिताः।
रुद्राध्याये पञ्चमे तु चित्यग्नौ होम उच्यते॥
कर्मप्रकरणे पाठात्कर्माङ्गत्वमपीष्यते।
ज्ञानहेतुत्वमप्यस्य सर्वोपनिषदीरितम्॥
किं जप्येनामृतत्वं नो ब्रूहीत्युक्तो मुनिर्जगौ।"/>

      
    

    <script src="/vedAH/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/vedAH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH\/edit\/content\/\u0022,\u0022mainSections\u0022:[\u0022atharva\u0022],\u0022mainsections\u0022:[\u0022atharva\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/vedAH\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/vedAH\/yajuH\/taittirIyam\/saMhitA\/sAyaNa-bhAShyam\/4\/5\/".replace(basePath, "/");
    pageVars.pageParams = {};
    pageVars.pageSource = "yajuH\/taittirIyam\/saMhitA\/sAyaNa-bhAShyam\/4\/5.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/vedAH/webpack_dist/main-bundle.js"></script>
    <script src="/vedAH/webpack_dist/transliteration-bundle.js"></script>
    <script src="/vedAH/non_webpack_js/disqus.js"></script>
    <script src="/vedAH/webpack_dist/ui_lib-bundle.js"></script>
    <script src="/vedAH/webpack_dist/search-bundle.js"></script>

    <link rel="stylesheet" href="/vedAH/css/fonts.css">
    <link rel="stylesheet" href="/vedAH/css/@fortawesome/fontawesome-free/css/solid.min.css">
    

    <link rel="stylesheet" href="/vedAH/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/" />
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/vedAH/" class="btn col border">
            <i class="fas fa-gopuram ">वेदे विश्वासटिप्पन्यः <br/> प्रपाठकः 5</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 5">प्रपाठकः 5</h1>
    
    <a id="editLink" class="btn btn-primary"  href="https://github.com/vishvAsa/vedAH/edit/content/yajuH/taittirIyam/saMhitA/sAyaNa-bhAShyam/4/5.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="चतरथषटक-पञचम-परपठक-परथमऽनवक">चतुर्थाष्टके पञ्चमः प्रपाठकः प्रथमोऽनुवाकः</h2>
<h2 id="हमवधनरपणम"><em>होमविधिनिरूपणम्</em></h2>
<h2 id="अनवक-१-रदरधययचततगनय-रदरहममनतर">अनुवाकः १ (रुद्राध्यायः)चित्तग्न्यौ रुद्रहोममन्त्राः</h2>
<ul>
<li>१-१५ अनुष्टुप्, ३ विषमपदा बृहती,
७ आस्तारपङ्क्तिः, ८ षट्पदा जगती । अग्निर्ऋषिः</li>
</ul>
<h3 id="मनतर">मन्त्रः</h3>
<p>नम॑स्ते रुद्र म॒न्यव॑ उ॒तो त॒ इष॑वे॒ नमः॑ ।<br>
नम॑स्ते अस्तु॒ धन्व॑ने बा॒हुभ्या॑मु॒त ते॒ नमः॑ ।</p>
<h4 id="टक">टीका</h4>
<p>(चतुर्थाष्टके पञ्चमप्रपाठके प्रथमोऽनुवाकः)</p>
<p>यस्य निःश्वसितं वेदा यो वेदेभ्योऽखिलं जगत्।<br>
निर्ममे तमहं वन्दे विद्यातीर्थमहेश्वरम्॥</p>
<p>हष्टकाचितयः सर्वाश्चतुर्थे हि समापिताः।<br>
रुद्राध्याये पञ्चमे तु चित्यग्नौ होम उच्यते॥</p>
<p>कर्मप्रकरणे पाठात्कर्माङ्गत्वमपीष्यते।<br>
ज्ञानहेतुत्वमप्यस्य सर्वोपनिषदीरितम्॥</p>
<p>किं जप्येनामृतत्वं नो ब्रूहीत्युक्तो मुनिर्जगौ।<br>
शतरुद्रीयकेणेति जावाला आमनन्ति हि॥</p>
<p>स्मृत्यागमपुराणेषु रुद्राध्यायप्रशंसनम्।<br>
बह्मस्ति तद्विस्तरेण रुद्रकल्पेऽभिधास्यते॥</p>
<p>इह कर्माङ्गता यादृग्वर्णिता ब्राह्मणेन ताम्।<br>
बोद्धुं शब्दार्थमात्रस्य विबृतिः क्रियते स्फुटा॥</p>
<p>२११२ कल्पः—“शतरुद्रीयं जुहोति जतिलयवाग्वा वा गवीधुकयवाग्वा वा जर्तिलगवीधुकसक्तुभिर्वा कुशयवसर्पिषाऽजाक्षीरेण मृगीक्षीरेण वाऽर्कपर्णेनोदङ्तिष्ठ न्नुत्तरस्य पक्षस्य उत्तरामपस्यां स्रक्त्यां विकर्ण्यां स्वयमातृण्णायामनुपरिचारं (क्रामं) वा नमस्ते रुद्र मन्यव इत्येताननुवाकांस्त्रेधा विभज्यापि वा प्रथमादुपक्रम्य नमस्तक्षभ्य इति जानुदघ्ने धारयमाणो रथकारेभ्य इत्युपक्रम्य नमः स्वायुधायेति नाभिदघ्ने शेषेण प्रागवसानेभ्य आस्यदघ्ने हुत्वा सहस्राणि सहस्रश इति दशावदानानि हुत्वाऽन्वारोहाञ्जुहोति नमो रुद्रेभ्यो ये पृथिव्यामिति जानुदघ्ने धारयमाणे नमो रुद्रेभ्यो येऽन्तरिक्ष इति नाभिदघ्ने नमो रुद्रेभ्यो ये दिवीत्यास्यदघ्ने हुत्वैतानेव यजमानं वाचयित्वैतानेव विपरीतान्प्रत्यवरोहान्हुत्वा संचरे पशूनामर्कपर्णमुदस्यति यं द्विष्यात्तस्य संचर इति” इति।<br>
तत्र प्रथमानुवाके प्रथमामृचमाह— नमस्ते रुद्रेति।   हे रुद्र ते त्वदीयो यो मन्युः कोपस्तस्मै नमोऽस्तु।   स मन्युरस्मद्वैरिष्वेव प्रसरतु नत्वस्मासु।   उत्तापि च ते तवेषवे नमः।   त्वदीयाय बाणाय नमोऽस्तु।   तथा ते धन्वने त्वदीयाय धनुषे नमोऽस्तु।   उतापि च ते बाहुभ्यां त्वदीयाभ्यां धनुर्बाणोपेताभ्यां हस्ताभ्यां नमोऽस्तु।   एतत्सर्वान्वौरिष्वेव प्रवर्ततां न तु मयीत्यभिप्रायः।</p>
<h3 id="मनतर-1">मन्त्रः</h3>
<p>या त॒ इषु॑श्शि॒वत॑मा शि॒वम्ब॒भूव॑ ते॒ धनुः॑ ।<br>
शि॒वा श॑र॒व्या॑ या तव॒ तया॑ नो रुद्र मृडय ।</p>
<h4 id="टक-1">टीका</h4>
<p>द्वितीयामृचमाह— या त इषुरिति।   हे रुद्र ते त्वदीया येयमिषुः शिवतमा शान्ततमा बभूव तथा ते त्वदीयं यद्धनुः शिवं शान्तं बभूव, तथा या च तव शरव्या तवेषुधिस्तया शान्तयेष्वा तेन च शान्तेन धनुषा तया च शान्तया शरव्यया नोस्मान्मृडय सुखय।   भक्तेषु प्रवृत्त्यभावात्तेषां शान्तत्वम्।</p>
<h3 id="मनतर-2">मन्त्रः</h3>
<p>या ते॑ रुद्र शि॒वा त॒नूरघो॒रापा॑पकाशिनी ।<br>
तया॑ नस्त॒नुवा॒ शन्त॑मया॒ गिरि॑शन्ता॒भि चा॑कशीहि ।</p>
<h4 id="टक-2">टीका</h4>
<p>अथ तृतीयामृचमाह— या ते रुद्रेति।   द्वे हि रुद्रस्य तनू।   तथा चापरिष्टादाम्नायते रुद्रो वा एष यदग्निस्तस्यैते तनुवौ घोराऽन्या शिवाऽन्या” इति।   हिंसिका घोराऽनुग्राहिका शिवा।   हे रुद्र ते तव या तनूः शिवाऽस्मास्वनुग्रहकारिण्यत एवाघोरा हंसिका न भवति।   अघोरत्वमेव स्पष्टी क्रियतेअपापकाशिनी पाप हिंसारू   २११३ पमनिष्टं काशयतीति पापकाशिनी, तादृशी न भवतीत्यपापकाशिनी।   गिरौ कैलासे स्थित्वा नित्यं प्राणिभ्यो यः शं सुखं तनोति स गिरिशंतस्तस्य संबोधनं हे गिरिशंत।   तथाविध हे रुद्र शंतमयाऽतिशयेन सुखकारिण्या तया तनुवाऽभिचाकशीहि मामभिलक्ष्य प्रकाशं करु।   एतादृशीं त्वदीयां तुनं प्रकाश्य मां सुखिनं कुर्वित्यर्थः।</p>
<h3 id="मनतर-3">मन्त्रः</h3>
<p>यामिषु॑ङ्गिरिशन्त॒ हस्ते᳚ [1]  बिभ॒र्ष्यस्त॑वे ।<br>
शि॒वाङ्गि॑रित्र॒ ताङ्कु॑रु॒ मा हिꣳ॑सी॒ᳶ पुरु॑ष॒ञ्जग॑त् ।</p>
<h4 id="टक-3">टीका</h4>
<p>अथ चतुर्थीमृचमाह— यमिषुमिति।   हे गिरिशंत यामिषुं वाणमस्तवे वैरिषु प्रक्षेप्तुं हस्ते विभार्षि।   कैलासाख्यं गिरिं त्रायते पालयतीति गिरित्रस्तत्संबोधनं हे गिरित्र।   तथाविध हे रुद्र तां हस्ते घृतामिषुं शिवामस्मासु शान्तां कुरु।   पुरुषमस्मदीयं मनुष्यं जगन्मनुष्यव्यतिरिक्तमपि जङ्गमं गवादिकं मा हिंसीः।</p>
<h3 id="मनतर-4">मन्त्रः</h3>
<p>शि॒वेन॒ वच॑सा त्वा॒ गिरि॒शाच्छा॑ वदामसि ।<br>
यथा॑ न॒स्सर्व॒मिज्जग॑दय॒ख्ष्मꣳ सु॒मना॒ अस॑त् ।</p>
<h4 id="टक-4">टीका</h4>
<p>अथ पञ्चमीमाह— शिवेन वचसेति।   गिरौ कौलासे शेते तिष्टतीति गिरिशः।   हे गिरिश त्वामच्छ प्राप्तुं शिवेन मङ्गलेन स्तुतिरूपेण वचसा वदामसि वयं प्रार्थयामहे यथा येन प्रकारेण नोऽस्मददीयं सर्वमिज्जगन्सर्वमपि मनुष्यपश्वादिकं जङ्गप्रजातमयक्ष्मं रोगरहितं सुमना असत्सौमनस्योपेतं भवति तथा कुरु।</p>
<h3 id="मनतर-5">मन्त्रः</h3>
<p>अध्य॑वोचदधिव॒क्ता प्र॑थ॒मो दैव्यो॑ भि॒षक् ।<br>
अहीꣳ॑श्च॒ सर्वा᳚ञ्ज॒म्भय॒न्थ्सर्वा᳚श्च यातुधा॒न्यः॑ ।</p>
<h4 id="टक-5">टीका</h4>
<p>अथ षष्ठीमाह– अध्यवोचदिति।   यो रुद्रोऽविवक्ताध्धिकोऽयमित्येवं सर्वेषामग्रे मां प्रति वक्तुं क्षमस्तेनोक्ते सति मम सर्वाधिक्यं ततानीमेव सिध्यति।   अतस्तादृशो रुद्रोऽध्यवोचन्मां सर्वाधिकं वदतु।   कीदृशोऽघिवक्ता, प्रथमो देवानां मध्ये मुख्यो दैव्यः सर्वान्देवानर्हति स्वयं देवान्पालयितुं क्षम इत्यर्थः।   भिषगेतस्य ध्यानमात्रेण सर्वरोगोपशमनादयं चिकित्सकः।   किं कुर्वन्, अहींश्च सर्वान्सर्पब्याघ्रादन्सिर्वानपि सर्वाश्च यातुधान्यः सर्वा अपि राक्षसजातीर्जम्भयंन्विनाशयन्।</p>
<h3 id="मनतर-6">मन्त्रः</h3>
<p>अ॒सौ यस्ता॒म्रो अ॑रु॒ण उ॒त ब॒भ्रुस्सु॑म॒ङ्गलः॑ ।<br>
ये चे॒माꣳ रु॒द्रा अ॒भितो॑ दि॒ख्षु [2]  श्रि॒तास्स॑हस्र॒शोऽवै॑षा॒ꣳ॒ हेड॑ ईमहे ।</p>
<h4 id="टक-6">टीका</h4>
<p>अथ सप्तमीमाह— असौ यस्ताम्र इति।   यो रुद्रोऽसौ मण्डलस्थादित्यरूपः।   स च ताम्र उदयकालेऽत्यन्तरक्तोऽरुण उदयादूर्ध्वमषिद्रक्तः।   उतापि च बभ्रुस्ततोऽप्यूर्ध्वं पिङ्गलः एवमन्येऽपि वर्णास्तत्तत्कालगता उन्नेयाः।   सुमङ्गलो नानावर्णः संस्तदा तदाऽन्धकारादिनिवर्तकत्वादत्यन्तं मङ्गलः।   ये चाऱ्ये रश्मिरूपा रुद्रा इमामभितोऽस्या भूमेः परितो दिक्षु श्रिताः प्राच्यादिदिक्ष्ववस्थिताः।   ते च सह  २११४ स्त्रशोऽनेकसहस्रसंख्याका।   एषामादित्यतद्रश्मिरूपाणां सर्वेषां रुद्राणां हेडः क्रोधसदृशं तीक्ष्णत्वमवेमहे भक्तिनमस्कारादिना निवारयामः।</p>
<h3 id="मनतर-7">मन्त्रः</h3>
<p>अ॒सौ यो॑ऽव॒सर्प॑ति॒ नील॑ग्रीवो॒ विलो॑हितः ।<br>
उ॒तैन॑ङ्गो॒पा अ॑दृश॒न्नदृ॑शन्नुदहा॒र्यः॑ ।</p>
<h4 id="टक-7">टीका</h4>
<p>अथाष्टमीमाह— असौ योऽयेति।   यो रुद्रो नीलग्रीवः कालकूटविषधारणेन नीलवर्णा ग्रीवा यस्यासौ नीलग्रीवः।   स एव विलोहितो विशेषेण लोहितवर्णः सन्नसौ मण्डलवर्ती भूत्वाऽवसर्पत्युदयास्तमयौ संपादयितुं प्रवर्तते।   तस्य च रुद्रस्य मण्डलवर्तिस्वरूपधारणे प्रयोजनमुच्यतेउतापि च गोपा वेदशास्त्रसंस्काररहिता गोपाला अप्येनं मण्डलवर्तिनमादित्यरूपिणं रुद्रमदृशन्पश्यति।   उदहार्य उदकानां हारिण्यो योषितोऽप्येनसदृशन्पश्यन्ति।</p>
<h3 id="मनतर-8">मन्त्रः</h3>
<p>उ॒तैन॒व्ँविश्वा॑ भू॒तानि॒ स दृ॒ष्टो मृ॑डयाति नः ।</p>
<h4 id="टक-8">टीका</h4>
<p>उतापि चैनमादित्यरूपिणं रुद्रं विश्वा भूतानि गोमहिष्यादयः सर्वेऽपि प्राणिनः पश्यन्ति।   सर्वेषां दर्शनार्थमेव हि रुद्रस्याऽऽदित्यमूर्तिधारणम्।   कैलासादिवर्ति रुद्रस्य रूपं तु वेदशास्त्राभिज्ञैरेव दृश्यते नान्यैः।   तादृशो रुद्रो दृष्टः सन्नोऽस्मान्मृडयाति सुखिनः करोत्वित्यर्थः।</p>
<h3 id="मनतर-9">मन्त्रः</h3>
<p>नमो॑ अस्तु॒ नील॑ग्रीवाय सहस्रा॒ख्षाय॑ मी॒ढुषे᳚ ।<br>
अथो॒ ये अ॑स्य॒ सत्वा॑नो॒ऽहन्तेभ्यो॑ऽकर॒न्नमः॑ ।</p>
<h4 id="टक-9">टीका</h4>
<p>अथ नवमीमाह— नमो अस्त्विति।   यः पूर्वोक्तरीत्या नीलग्रीवः स एवेन्द्रमूर्तिधारणेन सहस्राक्षः।   स पुनः पर्जन्यमूर्तिधारणेन मीढूवान्सेचको वृष्टिकर्तेत्यर्थः।   तादृशाय रुद्राय नमोऽस्तु।<br>
अथो अपि च ये केचिदस्य रुद्रस्य सत्त्वानो भृत्यरूपाः प्राणिनस्तेभ्यः सर्वेभ्योऽहं नमोऽकरं नमस्करोति।</p>
<h3 id="मनतर-10">मन्त्रः</h3>
<p>प्र मु॑ञ्च॒ धन्व॑न॒स्त्वमु॒भयो॒रार्त्नि॑यो॒र्ज्याम् ।<br>
याश्च॑ ते॒ हस्त॒ इष॑वः [3]  परा॒ ता भ॑गवो वप ।</p>
<h4 id="टक-10">टीका</h4>
<p>अथ दशमीमाह— प्र मुञ्चेति।   ह भगवो भगवन्पूजावन्महदैश्वर्यसंपन्न रुद्र त्वं धन्वनस्त्वदीयस्य धनुष उभयोरार्त्नियोः कोट्योरवस्थितां ज्यां मौर्वीं प्रमुञ्चावरोपय।   याश्व ते हस्त इषवो वर्तन्ते ता अपि परावप परित्यज।</p>
<h3 id="मनतर-11">मन्त्रः</h3>
<p>अ॒व॒तत्य॒ धनु॒स्त्वꣳ सह॑स्राख्ष॒ शते॑षुधे ।<br>
नि॒शीर्य॑ श॒ल्याना॒म्मुखा॑ शि॒वो न॑स्सु॒मना॑ भव ।</p>
<h4 id="टक-11">टीका</h4>
<p>अथैकादशीमाह— अवतत्येति।   इन्द्ररूपेण सहस्रसंख्याकान्यक्षीणि यस्यासौ सहश्राक्षः।   शतसंख्याका इषुधयो बाणस्थापनकोशा यस्यासौ शतेषुधिः।   तादृश हे रुद्र धनुरवतत्यावरोषितज्याकं कृत्वा शल्यानां मुखा मुकानिषुगतलोहानामग्राणि नि शीर्येषुधिषु न्यग्भावेन शीर्णानि कृत्वा नोऽस्मान्प्रति सुमना अनुग्रहयुक्तः सञ्शिवः शान्तो भव।</p>
<h3 id="मनतर-12">मन्त्रः</h3>
<p>विज्य॒न्धनु॑ᳵ कप॒र्दिनो॒ विश॑ल्यो॒ बाण॑वाꣳ उ॒त ।<br>
अने॑शन्न॒स्येष॑व आ॒भुर॑स्य निष॒ङ्गथिः॑ ।</p>
<h4 id="टक-12">टीका</h4>
<p>अथ द्वादशीमाह— विज्यं धनुरिति।   कपर्दो जटाजूटः सोऽस्यास्तीति कपर्दी रुद्रस्तस्य धनु   २११५ र्विज्यं विगतज्याकमस्तु।   उतापि च बाणा अस्मिंस्तिष्ठन्तीति वाणवानिषुधिः।   स च विशल्योऽस्तु।   इषुगतानां शल्यानां तदुदरे गोपितत्वेन बहिराविर्भूतशल्यरहितोऽस्तु।   अस्य रुद्रस्येषवो बाणा इषुधौ प्रक्षिप्ता अनैशन्वेद्धुमसमर्था भवन्तु अस्य रुद्रस्य।   निषङ्गथिर्बाणाधार आभुरस्त्वषित्प्रभुरस्तु।   कुड्यनिखातशङ्कावासाञ्जितत्वेन वाणान्धारयितुमेव प्रभवतु।   न तु वाणाकर्षणयोग्य इत्यर्थः।<br>
अथवा निषङ्गथिः खड्गाकर्षणसमर्थः।</p>
<h3 id="मनतर-13">मन्त्रः</h3>
<p>या ते॑ हे॒तिर्मी॑ढुष्टम॒ हस्ते॑ ब॒भूव॑ ते॒ धनुः॑ ।<br>
तया॒स्मान्वि॒श्वत॒स्त्वम॑यख्ष॒मया॒ परि॑ ब्भुज ।</p>
<h4 id="टक-13">टीका</h4>
<p>अश्च त्रयोदशीमाह— या ते हेतिरिति।   हे मीढुष्टमातिशयेन कामभिवर्पक या ते हेतिस्तव संबन्धि खड्गादिरूपं यदायुधं, यदपि ते तव हस्ते धनुर्वभूव, अयक्ष्मयाऽनुपद्रवकारिण्या तया हेत्या तथाविधेन धनुषा च त्वमस्मीन्विश्वतः परिब्भुज सर्वतः परिपालय।</p>
<h3 id="मनतर-14">मन्त्रः</h3>
<p>नम॑स्ते अ॒स्त्वायु॑धा॒याना॑तताय धृ॒ष्णवे᳚ ।<br>
उ॒भाभ्या॑मु॒त ते॒ नमो॑ बा॒हुभ्या॒न्तव॒ धन्व॑ने ।</p>
<h4 id="टक-14">टीका</h4>
<p>अथ चतुर्दशीमाह— नमस्ते अस्त्विति।   हे रुद्र ते त्वदीयायाऽऽयुधाय वाणरूपाय नमोऽस्तु।   कीदृशायाऽऽयुधाय, अनातताय धनुषि संधानाभावादमसारिताय, धृष्णवे स्वरूपेण प्रहतुं प्रगल्भाय।   किंच ते त्वदीयाभ्यामुभाभ्यां बाहुभ्यां नमोऽस्तु।   तथा तव त्वदीयाय धन्वने नमोऽस्तु।</p>
<h3 id="मनतर-15">मन्त्रः</h3>
<p>परि॑ ते॒ धन्व॑नो हे॒तिर॒स्मान्वृ॑णक्तु वि॒श्वतः॑ ।<br>
अथो॒ य इ॑षु॒धिस्तवा॒रे अ॒स्मन्नि धे॑हि॒ तम् ॥ [4]</p>
<h4 id="टक-15">टीका</h4>
<p>अथ पञ्चदशीमाह— परि ते धन्वन इति।   हे रुद्र ते त्वदीयस्य धन्वनो हेतिर्बाणशल्यरूपाऽस्मान्विश्वतः सर्वतः परिवृणक्तु वर्जितान्करोतु, मा बाधतामित्यर्थः।<br>
अथो अपि च यस्तवेषुधिस्तमस्मदारेऽस्मत्तो दुरे निधेहि स्थापय॥</p>
<p>इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे चतुर्थप्रपाठके  प्रथमोऽनुवाकः ॥
१॥</p>
<h2 id="चतरथकणड-पञचमपरपठक-दवतयऽनवक">चतुर्थकाण्डे पञ्चमप्रपाठके द्वितीयोऽनुवाकः</h2>
<h2 id="अनवक-२-चतयगन-हममनतर-">अनुवाकः २ चित्यग्नौ होममन्त्राः ।</h2>
<p>अग्निर्ऋषिः</p>
<h3 id="सयकतमनतर">संयुक्तमन्त्रः</h3>
<p>नमो॒ हिर॑ण्यबाहवे सेना॒न्ये॑ दि॒शाञ्च॒ पत॑ये॒ नमो॒ नमो॑ वृ॒ख्षेभ्यो॒ हरि॑केशेभ्यᳶ पशू॒नाम्पत॑ये॒ नमो॒ नम॑स्स॒स्पिञ्ज॑राय॒ त्विषी॑मते पथी॒नाम्पत॑ये॒ नमो॒ नमो॑ बभ्लु॒शाय॑ विव्या॒धिनेऽन्ना॑ना॒म्पत॑ये॒ नमो॒ नमो॒ हरि॑केशायोपवी॒तिने॑ पु॒ष्टाना॒म्पत॑ये॒ नमो॒ नमो॑ भ॒वस्य॑ हे॒त्यै जग॑ता॒म्पत॑ये॒ नमो॒ नमो॑ रु॒द्राया॑तता॒विने॒ ख्षेत्रा॑णा॒म्पत॑ये॒ नमो॒ नम॑स्सू॒तायाह॑न्त्याय॒ वना॑ना॒म्पत॑ये॒ नमो॒ नमः॑ [5]<br>
रोहि॑ताय स्थ॒पत॑ये वृ॒ख्षाणा॒म्पत॑ये॒ नमो॒ नमो॑ म॒न्त्रिणे॑ वाणि॒जाय॒ कख्षा॑णा॒म्पत॑ये॒ नमो॒ नमो॑ भुव॒न्तये॑ वारिवस्कृ॒तायौष॑धीना॒म्पत॑ये॒ नमो॒ नम॑ उ॒च्चैर्घो॑षायाक्र॒न्दय॑ते पत्ती॒नाम्पत॑ये॒ नमो॒ नम॑ᳵ कृथ्स्नवी॒ताय॒ धाव॑ते॒ सत्व॑ना॒म्पत॑ये॒ नमः॑ ॥ [6]</p>
<h3 id="सयकतमनतर-1">संयुक्तमन्त्रः</h3>
<p>नमो॒ हिर॑ण्यबाहवे सेना॒न्ये॑ दि॒शाञ्च॒ पत॑ये॒ नमः॑ ।</p>
<h3 id="मनतर-16">मन्त्रः</h3>
<p>नमो॒ हिर॑ण्यबाहवे सेना॒न्ये॑  ..</p>
<h4 id="टक-16">टीका</h4>
<p>[अथ चतुर्थकाण्डे पञ्चमप्रपाठके द्वितीयोऽनुवाकः]</p>
<p>प्रथमानुवाके भगवतो रुद्रस्य या प्रधानभूता तनुस्तां बहुधा प्रसाद्य तस्य ये लीलाविग्रहा जमन्निर्वाहहेतवस्तेऽष्टभिरनुवाकैः प्रसाद्यन्ते।   तेष्वनुवाकेषु सर्वाण्यपि यजूंषि।   तानि च द्विविधानि, उभयतोनमस्कारण्यन्यतरतोनमस्काराणि च ।   तत्र त्रिष्वनुवाकेषु नमस्कारादिकं नमस्कारान्तमेकैकं यजुः।   इत  २११७ रेषु पञ्चस्वनुवाकेषु नमस्कारादिकमेकैकं यजुः।   तत्र द्वितीयेऽनुवाके त्रयोदश यजूंषि।   तत्र प्रथमं यजुराह— नमो हिरण्येति।   हिरण्यनिर्मितान्याभरणानि बाह्वोर्यस्यासौ हिरश्णबाहुः।   स च संग्रामेषु सेनां नयतीति सेनानीः तादृशमूर्तिधरो यो रुद्रस्तस्मै नमोऽस्तु।</p>
<h3 id="मनतर-17">मन्त्रः</h3>
<p>दि॒शाञ्च॒ पत॑ये॒ नमः॑ ।</p>
<h4 id="टक-17">टीका</h4>
<p>यश्च दिशां पालको रुद्रस्तस्मै नमोऽस्तु।</p>
<h3 id="सयकतमनतर-2">संयुक्तमन्त्रः</h3>
<p>नमो॑ वृ॒ख्षेभ्यो॒ हरि॑केशेभ्यᳶ पशू॒नाम्पत॑ये॒ नमः॑ ।</p>
<h3 id="मनतर-18">मन्त्रः</h3>
<p>नमो॑ वृ॒ख्षेभ्यो॒ हरि॑केशेभ्यः</p>
<h4 id="टक-18">टीका</h4>
<p>अथ द्वितीयं यजुराह— नमो वृक्षेभ्य इति।   हरितवर्णाः केशाः पर्णरूपा येषां वृक्षाणां ते हरिकेशास्तादृशेभ्यो वृक्षेभ्यो वृक्षाकाररुद्रमूर्तिभ्यो नमोऽस्तु।</p>
<h3 id="मनतर-19">मन्त्रः</h3>
<p>प॒शू॒नाम्पत॑ये  नमः॑ ।</p>
<h4 id="टक-19">टीका</h4>
<p>यो रुद्रः पशूनां पालकस्तरमै नमोऽस्तु।</p>
<h3 id="सयकतमनतर-3">संयुक्तमन्त्रः</h3>
<p>नम॑स्स॒स्पिञ्ज॑राय॒ त्विषी॑मते पथी॒नाम्पत॑ये॒ नमः॑ ।</p>
<h3 id="मनतर-20">मन्त्रः</h3>
<p>नम॑स्स॒स्पिञ्ज॑राय॒ त्विषी॑मते</p>
<h4 id="टक-20">टीका</h4>
<p>अत तृतीयं यजुराह— नमः सस्षिञ्जरायेति।   सस्पिंशब्दो बालतृणवाची।   पीतरक्तसंकीर्णवर्णवाची पिञ्जरः।   बालतृणवीत्पञ्जरः सस्पिञ्जरः।   पृपोदरादित्वात्साधुः।   स च त्विपीमान्दीप्तिमान्।   तथाविधरूद्रमूर्तये नमोऽस्तु।</p>
<h3 id="मनतर-21">मन्त्रः</h3>
<p>प॒थी॒नाम्पत॑ये नमः॑ ।</p>
<h4 id="टक-21">टीका</h4>
<p>पथीनां शास्त्रोक्तदक्षिणोत्तरतृतीयमार्गाणां पतिः पालको यो रुद्रस्तस्मै रुद्राय नमोस्तु।</p>
<h3 id="सयकतमनतर-4">संयुक्तमन्त्रः</h3>
<p>नमो॑ बभ्लु॒शाय॑ विव्या॒धिनेऽन्ना॑ना॒म्पत॑ये॒  नमः॑ ।</p>
<h3 id="मनतर-22">मन्त्रः</h3>
<p>नमो॑ बभ्लु॒शाय॑  विव्या॒धिने᳚</p>
<h4 id="टक-22">टीका</h4>
<p>अथ चतुर्थ यजुराह— नमो बभ्लुशायेति।   बिभूर्ति रुद्रमिति बभ्रुर्वृषभः।   स एव बभ्लुः।   रलयोर्भेदाभावः।   तस्मिञ्शेते प्तिष्ठतीति बभ्लुशः।   स च विद्वेषिणो विशेषेण विध्यतीति विव्याधी।   तथाविधाय विव्याधिने नमोऽस्तु।</p>
<h3 id="मनतर-23">मन्त्रः</h3>
<p>अन्ना॑ना॒म्पत॑ये॒  नमः॑ ।</p>
<h4 id="टक-23">टीका</h4>
<p>यश्चान्नानां पालको रुद्रस्तस्मै नमोऽस्तु।</p>
<h3 id="मनतर-24">मन्त्रः</h3>
<p>नमो॒ हरि॑केशायोपवी॒तिने॑ पु॒ष्टाना॒म्पत॑ये॒ नमः</p>
<h3 id="मनतर-25">मन्त्रः</h3>
<p>नमो॒ हरि॑केशायोपवी॒तिने॑ ..</p>
<h4 id="टक-24">टीका</h4>
<p>अथ पञ्चमं यजुराह— नमो हरिकेशायेति।   नीलमूर्वजाय पलितरहितायोपवीतिने मङ्गलार्थं यज्ञोपवीतधारिणे रुद्राय नमोऽस्तु।</p>
<h3 id="मनतर-26">मन्त्रः</h3>
<p>पु॒ष्टाना॒म्पत॑ये॒ नमः॑ ।</p>
<h4 id="टक-25">टीका</h4>
<p>पुष्टानां परिपूर्णगुणानां पुरुषाणां पतये स्वामिने नमोऽस्तु।</p>
<h3 id="सयकतमनतर-5">संयुक्तमन्त्रः</h3>
<p>नमो॑ भ॒वस्य॑ हे॒त्यै जग॑ता॒म्पत॑ये॒ नमः॑ ।</p>
<h3 id="मनतर-27">मन्त्रः</h3>
<p>नमो॑ भ॒वस्य॑ हे॒त्यै जग॑ता॒म्पत॑ये॒ नमः॑ ।</p>
<h4 id="टक-26">टीका</h4>
<p>अथ +++(अत्र टीकाभागः न लब्धः)+++</p>
<h3 id="सयकतमनतर-6">संयुक्तमन्त्रः</h3>
<p>नमो॑ रु॒द्राया॑तता॒विने॒ ख्षेत्रा॑णा॒म्पत॑ये॒ नमः</p>
<h3 id="मनतर-28">मन्त्रः</h3>
<p>नमो॑ रु॒द्राया॑ऽऽतता॒विने᳚ ।</p>
<h4 id="टक-27">टीका</h4>
<p>अथ षष्ठं यजुराह— नमो रुद्रायेति।   आततेन विस्तारितेन धनुषाऽवति रक्षतीत्याततावी, तस्यै रुद्राय नमोऽस्तु।</p>
<h3 id="मनतर-29">मन्त्रः</h3>
<p>ख्षेत्रा॑णा॒म्पत॑ये॒ नमः॑ ।</p>
<h4 id="टक-28">टीका</h4>
<p>क्षेत्राणां पालको यो रुद्रस्तस्मै नमोऽस्तु।</p>
<h3 id="सयकतमनतर-7">संयुक्तमन्त्रः</h3>
<p>नम॑स्सू॒तायाह॑न्त्याय॒ वना॑ना॒म्पत॑ये॒ नमः॑ ।</p>
<h3 id="मनतर-30">मन्त्रः</h3>
<p>नम॑स्सू॒तायाह॑न्त्याय</p>
<h4 id="टक-29">टीका</h4>
<p>अथाष्टमं यजुराह— नमः सूतायेति।   सूतः सारथिः।   अहन्त्यो वैरिभिर्हन्तुमशक्यः।   तादृ  २११८ शाय रुद्राय नमोऽस्तु।</p>
<h3 id="मनतर-31">मन्त्रः</h3>
<p>वना॑ना॒म्पत॑ये॒ नमः॑ ।</p>
<h4 id="टक-30">टीका</h4>
<p>यो वनानां पालकस्तस्मै रुद्राय नमोऽस्तु।</p>
<h3 id="सयकतमनतर-8">संयुक्तमन्त्रः</h3>
<p>नमः॑ [5]  रोहि॑ताय स्थ॒पत॑ये वृ॒ख्षाणा॒म्पत॑ये॒ नमः॑ ।</p>
<h3 id="मनतर-32">मन्त्रः</h3>
<p>नमो॒ रोहि॑ताय स्थ॒पत॑ये</p>
<h4 id="टक-31">टीका</h4>
<p>अथ नवमं यजुराह— नमो रोहितायेति।   रोहितो लोहितवर्णः।   स्थपतिः प्रभुः।   तस्मै रुद्राय नमोऽस्तु।</p>
<h3 id="मनतर-33">मन्त्रः</h3>
<p>वृ॒ख्षाणा॒म्पत॑ये॒ नमः॑ ।</p>
<h4 id="टक-32">टीका</h4>
<p>वृक्षाणां यः पालकस्तस्मै नमोऽस्तु।</p>
<h3 id="सयकतमनतर-9">संयुक्तमन्त्रः</h3>
<p>नमो॑ म॒न्त्रिणे॑ वाणि॒जाय॒ कख्षा॑णा॒म्पत॑ये॒ नमः॑ ।</p>
<h3 id="मनतर-34">मन्त्रः</h3>
<p>नमो॑ म॒न्त्रिणे॑ वाणि॒जाय॑ ..</p>
<h4 id="टक-33">टीका</h4>
<p>अथ दशमं यजुराह— नमो मर्न्त्रिण इति।   राजसभायां मन्त्रालोचनकुशलो मन्त्री।   स च वणिजां स्वामित्वेन वाणिजस्तस्मै नमोऽस्तु।</p>
<h3 id="मनतर-35">मन्त्रः</h3>
<p>कख्षा॑णा॒म्पत॑ये॒ नमः॑ ।</p>
<h4 id="टक-34">टीका</h4>
<p>वनगता गुल्मादयः कक्षास्तेषां पालकाय नमोऽस्तु।</p>
<h3 id="सयकतमनतर-10">संयुक्तमन्त्रः</h3>
<p>नमो॑ भुव॒न्तये॑ वारिवस्कृ॒तायौष॑धीना॒म्पत॑ये॒ नमः॑ ।</p>
<h3 id="मनतर-36">मन्त्रः</h3>
<p>नमो॑ भुव॒न्तये॑  वारिवस्कृ॒ताय॑ ।</p>
<h4 id="टक-35">टीका</h4>
<p>अथैकादशं यजुराह— नमो भुंवतय इति।   भुवं तनोतीति भूवंतिः।   वरिवा धनं तस्य कर्ता वरिवस्कृत्स एव वारिवस्कृतस्तस्मै नमोऽस्तु।</p>
<h3 id="मनतर-37">मन्त्रः</h3>
<p>ओष॑धीना॒म्पत॑ये॒ नमः॑ ।</p>
<h4 id="टक-36">टीका</h4>
<p>ओषधीनां ग्राम्यारण्यानां पालकस्तस्मै नमोऽस्तु।</p>
<h3 id="सयकतमनतर-11">संयुक्तमन्त्रः</h3>
<p>नम॑ उ॒च्चैर्घो॑षायाक्र॒न्दय॑ते पत्ती॒नाम्पत॑ये॒ नमः॑ ।</p>
<h3 id="मनतर-38">मन्त्रः</h3>
<p>नम॑ उ॒च्चैर्घो॑षायाऽऽक्र॒न्दय॑ते</p>
<h4 id="टक-37">टीका</h4>
<p>अथ द्वादशं यजुराह – नम उच्चैर्धोषायेति।   युद्धकाल उच्छ्रितो धोषो ध्वनिर्यस्यासावुच्चैर्धोषस्तस्मै।   आक्रन्दयन्वेरिणां रोदयिता तस्मै रुद्राय नमोऽस्तु।</p>
<h3 id="मनतर-39">मन्त्रः</h3>
<p>प॒त्ती॒नाम्पत॑ये  नमः॑ ।</p>
<h4 id="टक-38">टीका</h4>
<p>पत्तीनां पादचारिणो योधाः पत्ति शब्दवाच्यास्तेषां पालकाय नमोऽस्तु।</p>
<h3 id="सयकतमनतर-12">संयुक्तमन्त्रः</h3>
<p>नम॑ᳵ कृथ्स्नवी॒ताय॒ धाव॑ते॒ सत्व॑ना॒म्पत॑ये॒ नमः॑ ॥</p>
<h3 id="मनतर-40">मन्त्रः</h3>
<p>नम॑ᳵ कृथ्स्नवी॒ताय॒ धाव॑ते</p>
<h4 id="टक-39">टीका</h4>
<p>अथ त्रयोदशं यजुराह— नमः कृत्स्नवीतायेति।   कृत्स्नं सैन्यं वीतं वेष्टितं येनासौ कृत्स्नवीतस्तस्मै।   धावते पलायमानानां परिकीयसैन्यानां पृष्ठतो गच्छन्धार्वस्तस्मै गनोऽस्तु।</p>
<h3 id="मनतर-41">मन्त्रः</h3>
<p>सत्व॑ना॒म्पत॑ये॒ नमः॑ ॥</p>
<h4 id="टक-40">टीका</h4>
<p>सत्त्वानः सात्त्विकाः शरणागतास्तेषां पालकाय नमोऽस्तु॥</p>
<p>इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे चतुर्थप्रपाठके द्वितीयोऽनुवाकः ॥
२॥</p>
<h2 id="चतरथकणड-पञचमपरपठक-ततयऽनवक">चतुर्थकाण्डे पञ्चमप्रपाठके तृतीयोऽनुवाकः</h2>
<h2 id="अनवक-३-चतयगन-हममनतर-">अनुवाकः ३ चित्यग्नौ होममन्त्राः ।</h2>
<p>अग्निर्ऋषिः</p>
<h3 id="सयकतमनतर-13">संयुक्तमन्त्रः</h3>
<p>नम॒स्सह॑मानाय निव्या॒धिन॑ आव्या॒धिनी॑ना॒म्पत॑ये॒ नमो॒ नम॑ᳵ ककु॒भाय॑ निष॒ङ्गिणे᳚ स्ते॒नाना॒म्पत॑ये॒ नमो॒ नमो॑ निष॒ङ्गिण॑ इषुधि॒मते॒ तस्क॑राणा॒म्पत॑ये॒ नमो॒ नमो॒ वञ्च॑ते परि॒वञ्च॑ते स्तायू॒नाम्पत॑ये॒ नमो॒ नमो॑ निचे॒रवे॑ परिच॒रायार॑ण्याना॒म्पत॑ये॒ नमो॒ नम॑स्सृका॒विभ्यो॒ जिघाꣳ॑सद्भ्यो मुष्ण॒ताम्पत॑ये॒ नमो॒ नमो॑ऽसि॒मद्भ्यो॒ नक्त॒ञ्चर॑द्भ्यᳶ प्रकृ॒न्ताना॒म्पत॑ये॒ नमो॒ नम॑ उष्णी॒षिणे॑ गिरिच॒राय॑ कुलु॒ञ्चाना॒म्पत॑ये॒ नमो॒ नमः॑ [7]<br>
इषु॑मद्भ्यो धन्वा॒विभ्य॑श्च वो॒ नमो॒ नम॑ आतन्वा॒नेभ्य॑ᳶ प्रति॒दधा॑नेभ्यश्च वो॒ नमो॒ नम॑ आ॒यच्छ॑द्भ्यो विसृ॒जद्भ्य॑श्च वो॒ नमो॒ नमोऽस्य॑द्भ्यो॒ विध्य॑द्भ्यश्च वो॒ नमो॒ नम॒ आसी॑नेभ्य॒श्शया॑नेभ्यश्च वो॒ नमो॒ नम॑स्स्व॒पद्भ्यो॒ जाग्र॑द्भ्यश्च वो॒ नमो॒ नम॒स्तिष्ठ॑द्भ्यो॒ धाव॑द्भ्यश्च वो॒ नमो॒ नम॑स्स॒भाभ्य॑स्स॒भाप॑तिभ्यश्च वो॒ नमो॒ नमो॒ अश्वे॒भ्योऽश्व॑पतिभ्यश्च वो॒ नमः॑ ॥ [8]</p>
<p>नम॒स्सह॑मानाय निव्या॒धिन॑ आव्या॒धिनी॑ना॒म्पत॑ये॒ नमः॑ ।</p>
<h4 id="टक-41">टीका</h4>
<p>(अथ चतुर्थकाण्डे पञ्चमप्रपाठके तृतीयोऽनुवाकः)।</p>
<p>द्वितीयानुवाक उभयतो नमस्काराणि कानिचिद्यजूंष्युक्तानि।<br>
अथापराणि तथाविधान्येव तृतीयेऽस्पष्टार्थानि द्वादर्श यजूंष्युच्यन्ते।</p>
<h3 id="मनतर-42">मन्त्रः</h3>
<p>नम॒स्सह॑मानाय निव्या॒धिने᳚ ..</p>
<p>आ॒व्या॒धिनी॑ना॒म्पत॑ये॒ नमः॑ ।</p>
<ul>
<li>{  आ समन्ताद्वेद्धुं शक्ताः स्रीमूर्तय आब्याधिन्यः।}</li>
</ul>
<h3 id="सयकतमनतर-14">संयुक्तमन्त्रः</h3>
<p>नम॑ᳵ ककु॒भाय॑ निष॒ङ्गिणे᳚ स्ते॒नाना॒म्पत॑ये॒ नमः॑ ।</p>
<h3 id="मनतर-43">मन्त्रः</h3>
<p>नम॑ᳵ ककु॒भाय॑ निष॒ङ्गिणे᳚</p>
<h4 id="टक-42">टीका</h4>
<p>तत्र प्रथमं यजुराह—  २१२० नमः ककृभायेति।   ककुभाय ककुभसदृशाय प्रधानभूतायेत्यर्थः। निषङ्गी खष्ट्गहस्तस्तस्मै नमः।</p>
<h3 id="मनतर-44">मन्त्रः</h3>
<p>स्ते॒नाना॒म्पत॑ये॒ नमः॑ ।</p>
<h4 id="टक-43">टीका</h4>
<p>स्तेना गुप्तचोरास्तेषां पालकाय नमः।   रुद्रो हि लीलया नट इव तत्तद्वेषं धत्ते।   यद्वा तस्य सर्वजगदात्मकत्वाद्ये यत्र यथा वर्तन्ते तत्र तथारूपेण रुद्रो वर्तत इति रुद्रस्य सार्वात्म्यमनुसंधातुं मन्त्रेरेवमुच्यते।<br>
स्तेनादिशरीरेषु रुद्रो द्वेधा वर्तते जीवरूपेणेश्वररूपेण च।   तत्र च यज्जीवरूपं तत्स्तेनादिशब्दानां वाच्योऽर्थः।   स एव शास्त्रेषु निन्द्यः।   यत्त्वीश्वररूपं तत्स्ते नादिशब्दैरुपलक्ष्यते।   तदनुसंधानं तु पापक्षयहेतुत्वेन परमपुरुषार्थ इति लक्ष्यार्थविवक्षया मन्त्रेषु लौकिकाः शब्दाः प्रयुज्यन्त इति द्रष्टव्यम्।   उपलक्षकवाच्यार्थद्वारेण लक्ष्यार्थो मुग्धैरपि सहसा सम्यग्बोद्धुं शक्यते।   यथा शाखाग्रे चन्द्र इत्यत्र।   तस्माल्लक्ष्यार्थस्यैव विवक्षायामपि सुखावबोधद्वारत्वेन मुख्यार्थवाचकाः शब्दाः प्रयोक्तव्याः</p>
<h3 id="सयकतमनतर-15">संयुक्तमन्त्रः</h3>
<p>नमो॑ निष॒ङ्गिण॑ इषुधि॒मते॒ तस्क॑राणा॒म्पत॑ये॒ नमः॑ ।</p>
<h3 id="मनतर-45">मन्त्रः</h3>
<p>नमो॑ निष॒ङ्गिण॑ इषुधि॒मते᳚ ..</p>
<h4 id="टक-44">टीका</h4>
<p>अथ तृतीयं यजुराह— नमो निपङ्गिण इति।   धनुषि संधातुं हस्ते घृतो बाणो निषर्ङ्गः।   पृष्ठे वद्धो बाणाधार इषुधिः तदुभययुक्ताय नमः।</p>
<h3 id="मनतर-46">मन्त्रः</h3>
<p>तस्क॑राणा॒म्पत॑ये॒ नमः॑ ।</p>
<h4 id="टक-45">टीका</h4>
<p>तस्काराः प्रकटचोरास्तेषां पालकाय नमः।</p>
<h3 id="सयकतमनतर-16">संयुक्तमन्त्रः</h3>
<p>नमो॒ वञ्च॑ते परि॒वञ्च॑ते स्तायू॒नाम्पत॑ये॒ नमः॑ ।</p>
<h3 id="मनतर-47">मन्त्रः</h3>
<p>नमो॒ वञ्च॑ते  ..<br>
परि॒वञ्च॑ते +++(नमः)+++</p>
<h4 id="टक-46">टीका</h4>
<p>अथ चतुर्थं यजुराह— नमो वञ्चत इति।   स्वामिन आप्तो भूत्वा तदीयक्रयविक्रयादिव्यवहारेषु यत्र क्वापि यत्किंचित्तद्द्वव्यापह्नवो वञ्चनम्।   सर्वेष्वपि व्यवहरिष्वपह्नवः परिवञ्चनं, तदुभयरूपाय नमः।</p>
<h3 id="मनतर-48">मन्त्रः</h3>
<p>स्ता॒यू॒नाम्पत॑ये नमः॑ ।</p>
<h4 id="टक-47">टीका</h4>
<p>गुप्तचोरा द्विविधाःदूरादागत्य रात्रावज्ञाताः सन्तः कपाटोद्घाटनेन ऐ द्रव्यापहर्तारस्ते स्तेनाः।  स्वकीया एव भूत्वा रात्रावह्नि वाऽन्यैरज्ञाताः सन्तोऽपहर्तारो ये ते स्तायव।   तेषां स्तायूनां पालकाय नमः।</p>
<h3 id="सयकतमनतर-17">संयुक्तमन्त्रः</h3>
<p>नमो॑ निचे॒रवे॑ परिच॒रायार॑ण्याना॒म्पत॑ये॒ नमः॑ ।</p>
<h3 id="मनतर-49">मन्त्रः</h3>
<p>नमो॑ निचे॒रवे॑ परिच॒राय॑</p>
<h4 id="टक-48">टीका</h4>
<p>अथ पञ्चमं यजुराह— नमो निचेरव इति।   स्वामिगृह एव कदाऽपहरिष्यामीत्यनया बुद्ध्या सावधानो निरन्तरं चरणशीलो निचेरुः परित आपणवीथिप्रवाटिकादावपहारबुद्ध्या चरणशीलः परिचरस्तदुभयरूपाय नमः।</p>
<h3 id="मनतर-50">मन्त्रः</h3>
<p>अर॑ण्याना॒म्पत॑ये॒ नमः॑ ।</p>
<h4 id="टक-49">टीका</h4>
<p>मार्गे गन्तुर्द्रव्यापहारेण बाधितृ निरन्तरमरण्ये वर्तमानाश्चोरा अरण्यास्तेषां पालकायनमः।</p>
<h3 id="सयकतमनतर-18">संयुक्तमन्त्रः</h3>
<p>नम॑स्सृका॒विभ्यो॒ जिघाꣳ॑सद्भ्यो मुष्ण॒ताम्पत॑ये॒ नमः॑ ।</p>
<h3 id="मनतर-51">मन्त्रः</h3>
<p>नम॑स्सृका॒विभ्यो॒ जिघाꣳ॑सद्भ्यः</p>
<h4 id="टक-50">टीका</h4>
<p>अथ षष्ठं यजुराह—  २१२१ नमः सृकाविभ्य इति।   सृकशब्दो वज्रवाची।   तेन स्वशररिमवन्ति रक्षन्तीति सृकाविनः, प्राणिनो हन्तुमिच्छन्तश्चोरा जिघांसन्तस्तदुभयरूपाय नमः।</p>
<h3 id="मनतर-52">मन्त्रः</h3>
<p>मु॒ष्ण॒ताम्पत॑ये॒ नमः॑</p>
<h4 id="टक-51">टीका</h4>
<p>कृषिकाः सन्तः स्वामिघान्यानामपहर्तारो मुष्णन्तस्तेषां पालकाय नमः।</p>
<h3 id="मनतर-53">मन्त्रः</h3>
<h3 id="सयकतमनतर-19">संयुक्तमन्त्रः</h3>
<p>नमो॑ऽसि॒मद्भ्यो॒ नक्त॒ञ्चर॑द्भ्यᳶ प्रकृ॒न्ताना॒म्पत॑ये॒ नमः॑ ।</p>
<h3 id="मनतर-54">मन्त्रः</h3>
<p>नमो॑ऽसि॒मद्भ्यो॒ नक्त॒ञ्चर॑द्भ्यः</p>
<h4 id="टक-52">टीका</h4>
<p>अथ सप्तमं यजुराह— नमोऽसिमद्भ्य इति।   असिमन्तः खड्गधारिणश्चोराः।   ये रात्रौ चरन्तो वीथ्यां निर्गतान्प्राणिनो वाधमानाश्चोरास्ते नक्तं चरन्तः।   तदुभयरूपाय नमः।</p>
<h3 id="मनतर-55">मन्त्रः</h3>
<p>प्र॒कृ॒न्ताना॒म्पत॑ये॒ नमः॑ ।</p>
<h4 id="टक-53">टीका</h4>
<p>हत्वैवापहरन्तः प्रकृन्तास्तेषां पालकाय नमः।</p>
<h3 id="सयकतमनतर-20">संयुक्तमन्त्रः</h3>
<p>नम॑ उष्णी॒षिणे॑ गिरिच॒राय॑ कुलु॒ञ्चाना॒म्पत॑ये॒ नमः॑ ।</p>
<h3 id="मनतर-56">मन्त्रः</h3>
<p>नम॑ उष्णी॒षिणे॑ गिरिच॒राय॑</p>
<h4 id="टक-54">टीका</h4>
<p>अथाष्टमं यजुराह— नम उष्णीषिण इति।   शिरोवेष्टनवानुष्णीषी।   ग्राम्यजनवदुष्णीषेण शिरो वेष्टयित्वा तन्मध्ये प्रविश्य वर्तमानश्चोर उष्णीषी, गिरौ काष्ठादिसंपादकानां वस्त्रादिकमपहर्तुं चरतीति गिरिचरस्तदुभयरूपाय नमः।</p>
<h3 id="मनतर-57">मन्त्रः</h3>
<p>कु॒लु॒ञ्चाना॒म्पत॑ये॒ नमः॑ ।</p>
<h4 id="टक-55">टीका</h4>
<p>कुं भूमिं गृहक्षेत्रादिरूषां लुञ्चन्त्यपहरन्तीति कुलुञ्चास्तेषां पालकाय नमः।</p>
<h3 id="सयकतमनतर-21">संयुक्तमन्त्रः</h3>
<p>नम॒ इषु॑मद्भ्यो धन्वा॒विभ्य॑श्च वो॒ नमः॑ ।</p>
<h3 id="मनतर-58">मन्त्रः</h3>
<p>नम॒ इषु॑मद्भ्यः</p>
<h4 id="टक-56">टीका</h4>
<p>अथ नवमं यजुराह– नम इषुमद्भ्य इति।   भीषयितुं हस्ते बाणधारिण इषुमन्तः।</p>
<h3 id="मनतर-59">मन्त्रः</h3>
<p>ध॒न्वा॒विभ्य॑श्च वो॒ नमः ।</p>
<h4 id="टक-57">टीका</h4>
<p>तथा भीषयितुं हस्ते धनुर्धारिणो धन्वाविनः।   तदुभयरूपा हे रुद्रा वो युष्मभ्यं नम इति विशेषणद्वयेन वाक्यं भेत्तुं द्विर्नमस्कारः।</p>
<h3 id="सयकतमनतर-22">संयुक्तमन्त्रः</h3>
<p>नम॑ आतन्वा॒नेभ्य॑ᳶ प्रति॒दधा॑नेभ्यश्च वो॒ नमः॑ ।</p>
<h3 id="मनतर-60">मन्त्रः</h3>
<p>नम॑ आतन्वा॒नेभ्यः॑</p>
<h4 id="टक-58">टीका</h4>
<p>अथ दशमं यजुराह— नम आतन्वानेभ्य इति।   धनुषि ज्यामारोपयन्त आतन्वानास्तद्रूपेभ्यो युष्मभ्यं रुद्रेभ्यो नमः।</p>
<h3 id="मनतर-61">मन्त्रः</h3>
<p>प्र॒ति॒दधा॑नेभ्यश्च च वो॒ नमः॑ ।</p>
<h4 id="टक-59">टीका</h4>
<p>धनुषि बाणं संदधानाः प्रतिदधानास्तद्रूपेभ्यो बुष्मभ्यं नमः।</p>
<h3 id="सयकतमनतर-23">संयुक्तमन्त्रः</h3>
<p>नम॑ आ॒यच्छ॑द्भ्यो विसृ॒जद्भ्य॑श्च वो॒ नमः॑ ।</p>
<h3 id="मनतर-62">मन्त्रः</h3>
<p>नम॑ आ॒यच्छ॑द्भ्यः</p>
<h4 id="टक-60">टीका</h4>
<p>अथैकादशं यजुराह— नम आयच्छद्भ्य इति।</p>
<h3 id="मनतर-63">मन्त्रः</h3>
<p>विसृ॒जद्भ्य॑श्च वो॒ नमः॑ ।</p>
<h4 id="टक-61">टीका</h4>
<p>ज्याकर्षणं कुर्वन्त आयच्छन्तो वाणं मुञ्चन्तो विसृजन्तः।   शेषं पूर्वद्व्याख्येयम्।</p>
<h3 id="सयकतमनतर-24">संयुक्तमन्त्रः</h3>
<p>नमोऽस्य॑द्भ्यो॒ विध्य॑द्भ्यश्च वो॒ नमः॑ ।</p>
<h3 id="मनतर-64">मन्त्रः</h3>
<p>नमोऽस्य॑द्भ्यः</p>
<h4 id="टक-62">टीका</h4>
<p>अथ द्वादशं यजुराह— नमोऽस्यद्भ्य इति।   मुक्तस्य बाणस्य लक्ष्यपर्यन्तंनमसनं तरय कर्तारोऽस्यन्तः।</p>
<h3 id="मनतर-65">मन्त्रः</h3>
<p>विध्य॑द्भ्यश्च वो॒ नमः॑ ।</p>
<h4 id="टक-63">टीका</h4>
<p>लक्ष्यसमीपं गतस्य बाणस्य लक्ष्ये प्रवेशो वधस्तस्य कर्तारो विध्यन्तः।</p>
<h3 id="सयकतमनतर-25">संयुक्तमन्त्रः</h3>
<p>नम॒ आसी॑नेभ्य॒श्शया॑नेभ्यश्च वो॒ नमः॑ ।</p>
<h3 id="मनतर-66">मन्त्रः</h3>
<p>नम॒ आसी॑नेभ्यः ..<br>
शया॑नेभ्यश्च वो॒ नमः॑ ।</p>
<h3 id="सयकतमनतर-26">संयुक्तमन्त्रः</h3>
<p>नम॑स्स्व॒पद्भ्यो॒ जाग्र॑द्भ्यश्च वो॒ नमः॑ ।</p>
<h3 id="मनतर-67">मन्त्रः</h3>
<p>नम॑स्स्व॒पद्भ्यः॑ ..<br>
जाग्र॑द्भ्यश्च वो॒ नमः॑ ।</p>
<h3 id="सयकतमनतर-27">संयुक्तमन्त्रः</h3>
<p>नम॒स्तिष्ठ॑द्भ्यो॒ धाव॑द्भ्यश्च वो॒ नमः॑ ।</p>
<h3 id="मनतर-68">मन्त्रः</h3>
<p>नम॒स्तिष्ठ॑द्भ्यः .. <br>
धाव॑द्भ्यश्च वो॒ नमः॑ ।</p>
<h3 id="सयकतमनतर-28">संयुक्तमन्त्रः</h3>
<p>नम॑स्स॒भाभ्य॑स्स॒भाप॑तिभ्यश्च वो॒ नमः॑ ।</p>
<h3 id="मनतर-69">मन्त्रः</h3>
<p>नम॑स्स॒भाभ्यः॑ ..<br>
स॒भाप॑तिभ्यश्च वो॒ नमः॑ ।</p>
<h3 id="सयकतमनतर-29">संयुक्तमन्त्रः</h3>
<p>नमो॒ अश्वे॒भ्योऽश्व॑पतिभ्यश्च वो॒ नमः॑ ॥</p>
<h3 id="मनतर-70">मन्त्रः</h3>
<p>नमो॒ अश्वे᳚भ्यः ..<br>
अश्व॑पतिभ्यश्च वो॒ नमः॑ ॥</p>
<h4 id="टक-64">टीका</h4>
<p>अथ त्रयोदशयजुरारभ्य सप्तदशयजुःपर्यन्तानि स्पष्टार्थानि यजूंष्याहनम आसीनेभ्य इति।<br>
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे चतुर्थप्रपाठके तृतीयोऽनुवाकः ॥ ३॥</p>
<h2 id="चतरथषटक-पञचमपरपठक-चतरथऽनवक">चतुर्थाष्टके पञ्चमप्रपाठके चतुर्थोऽनुवाकः</h2>
<h2 id="अनवक-४-चतयगन-हममनतर-">अनुवाकः ४ चित्यग्नौ होममन्त्राः ।</h2>
<p>अग्निर्ऋषिः</p>
<h3 id="सयकतमनतर-30">संयुक्तमन्त्रः</h3>
<p>नम॑ आव्या॒धिनी᳚भ्यो वि॒विध्य॑न्तीभ्यश्च वो॒ नमो॒ नम॒ उग॑णाभ्यस्तृꣳह॒तीभ्य॑श्च वो॒ नमो॒ नमो॑ गृ॒थ्सेभ्यो॑ गृ॒थ्सप॑तिभ्यश्च वो॒ नमो॒ नमो॒ व्राते᳚भ्यो॒ व्रात॑पतिभ्यश्च वो॒ नमो॒ नमो॑ ग॒णेभ्यो॑ ग॒णप॑तिभ्यश्च वो॒ नमो॒ नमो॒ विरू॑पेभ्यो वि॒श्वरू॑पेभ्यश्च वो॒ नमो॒ नमो॑ म॒हद्भ्यः॑ ख्षुल्ल॒केभ्य॑श्च वो॒ नमो॒ नमो॑ र॒थिभ्यो॑ऽर॒थेभ्य॑श्च वो॒ नमो॒ नमो॒ रथे᳚भ्यः [9]  रथ॑पतिभ्यश्च वो॒ नमो॒ नम॒स्सेना᳚भ्यस्सेना॒निभ्य॑श्च वो॒ नमो॒ नमः॑ ख्ष॒त्तृभ्य॑स्सङ्ग्रही॒तृभ्य॑श्च वो॒ नमो॒ नम॒स्तख्ष॑भ्यो रथका॒रेभ्य॑श्च वो॒ नमो॒ नम॒ᳵ कुला॑लेभ्यᳵ क॒र्मारे᳚भ्यश्च वो॒ नमो॒ नम॑ᳶ पु॒ञ्जिष्टे᳚भ्यो निषा॒देभ्य॑श्च वो॒ नमो॒ नम॑ इषु॒कृद्भ्यो॑ धन्व॒कृद्भ्य॑श्च वो॒ नमो॒ नमो॑ मृग॒युभ्य॑श्श्व॒निभ्य॑श्च वो॒ नमो॒ नम॒श्श्वभ्य॒श्श्वप॑तिभ्यश्च वो॒ नमः॑ ॥ [10]</p>
<h3 id="सयकतमनतर-31">संयुक्तमन्त्रः</h3>
<p>नम॑ आव्या॒धिनी᳚भ्यो वि॒विध्य॑न्तीभ्यश्च वो॒ नमः॑ ।</p>
<h3 id="मनतर-71">मन्त्रः</h3>
<p>नम॑ आव्या॒धिनी᳚भ्यः</p>
<h4 id="टक-65">टीका</h4>
<p>२१२२ (अथ चतुर्थाष्टके पञ्चमप्रपाठके चतुर्थोऽनुवाकः)।<br>
तृतीयानुवाके यान्युभयतोनमस्कारणि यजूंष्युक्तानि तेभ्योऽन्यानि कानिचिदुभयतोनमस्काराणि यजूंषि चतुर्थेऽभिधीयन्ते।   तत्र प्रथमं यजुराह— नम आव्याधिनीभ्य इति।   आ समन्ताद्वेद्धुं शक्ताः स्रीमूर्तय आब्याधिन्यः।</p>
<h3 id="मनतर-72">मन्त्रः</h3>
<p>वि॒विध्य॑न्तीभ्यश्च वो॒ नमः॑ ।</p>
<h4 id="टक-66">टीका</h4>
<p>विशेषेण वेद्धुं शक्ता विवध्यन्त्यस्ताभ्यो नमः।</p>
<h3 id="सयकतमनतर-32">संयुक्तमन्त्रः</h3>
<p>नम॒ उग॑णाभ्यस्तृꣳह॒तीभ्य॑श्च वो॒ नमः॑ ।</p>
<h3 id="मनतर-73">मन्त्रः</h3>
<p>नम॒ उग॑णाभ्यः ..<br>
तृ॒ꣳ॒ह॒तीभ्य॑श्च  वो॒ नमः॑ ।</p>
<h4 id="टक-67">टीका</h4>
<p>अथ द्वितीयं यजुराह— नम उगणाभ्य इति।   उत्कृष्टगणरूपाः सप्तमातृकाद्याः स्त्रिय उगणाः, हिंसितुं समर्था दुर्गाद्या उग्रदेवतास्तृंहत्यस्ताभ्यो नमः।</p>
<h3 id="सयकतमनतर-33">संयुक्तमन्त्रः</h3>
<p>नमो॑ गृ॒थ्सेभ्यो॑ गृ॒थ्सप॑तिभ्यश्च वो॒ नमः॑</p>
<h3 id="मनतर-74">मन्त्रः</h3>
<p>नमो॑ गृ॒थ्सेभ्यः॑<br>
गृ॒थ्सप॑तिभ्यश्च वो॒ नमः॑ ।</p>
<h4 id="टक-68">टीका</h4>
<p>अथ तृतीयं युजराह— नमो गृत्सेभ्य इति।   गर्वनशीला गृत्सा विषयलम्पटा इत्यर्थः।   तेषां पालका गृत्सपतयस्तेभ्यो नमः।</p>
<h3 id="सयकतमनतर-34">संयुक्तमन्त्रः</h3>
<p>नमो॒ व्राते᳚भ्यो॒ व्रात॑पतिभ्यश्च वो॒ नमः॑ ।</p>
<h3 id="मनतर-75">मन्त्रः</h3>
<p>नमो॒ व्राते᳚भ्यः  ..<br>
व्रात॑पतिभ्यश्च वो॒ नमः॑ ।</p>
<h4 id="टक-69">टीका</h4>
<p>अथ चतुर्थं यजुराह— नमो व्रातेभ्य इति।   नानाजातीयानां संघा व्रातास्तेषां पालका व्रातपतयस्तेभ्यो नमः।</p>
<h3 id="सयकतमनतर-35">संयुक्तमन्त्रः</h3>
<p>नमो॑ ग॒णेभ्यो॑ ग॒णप॑तिभ्यश्च वो॒ नमः॑ ।</p>
<h3 id="मनतर-76">मन्त्रः</h3>
<p>नमो॑ ग॒णेभ्यः॑<br>
ग॒णप॑तिभ्यश्च वो॒ नमः॑ ।</p>
<h3 id="सयकतमनतर-36">संयुक्तमन्त्रः</h3>
<p>नमो॒ विरू॑पेभ्यो वि॒श्वरू॑पेभ्यश्च वो॒ नमः॑ ।</p>
<h3 id="मनतर-77">मन्त्रः</h3>
<p>नमो॒ विरू॑पेभ्यः ।</p>
<h4 id="टक-70">टीका</h4>
<p>अथ पञ्चमं यजुराह— नमो विरूपेभ्य इति।   विरूपा विकृतरूपा नग्नमुण्डादयः।</p>
<h3 id="मनतर-78">मन्त्रः</h3>
<p>वि॒श्वरू॑पेभ्यश्च वो॒ नमः॑ ।</p>
<h4 id="टक-71">टीका</h4>
<p>विश्वरूपा स्तुरंगगजवक्त्रादिनानाविधरूपधारिणो भृत्यास्तेभ्यो नमः।</p>
<h3 id="सयकतमनतर-37">संयुक्तमन्त्रः</h3>
<p>नमो॑ म॒हद्भ्यः॑, ख्षुल्ल॒केभ्य॑श्च वो॒ नमः॑</p>
<h3 id="मनतर-79">मन्त्रः</h3>
<p>नमो॑ म॒हद्भ्यः॑  .. <br>
ख्षुल्ल॒केभ्य॑श्च वो॒ नमः॑ ।</p>
<h4 id="टक-72">टीका</h4>
<p>अथ &hellip;&hellip;. +++(अत्र षष्टं यजुर् इत्यादिः टीकाभागः न  लब्धः )+++</p>
<h3 id="सयकतमनतर-38">संयुक्तमन्त्रः</h3>
<p>नमो॑ र॒थिभ्यो॑ऽर॒थेभ्य॑श्च वो॒ नमः॑ ।</p>
<h3 id="मनतर-80">मन्त्रः</h3>
<p>नमो॑  र॒थिभ्यः॑ ।
अ॒र॒थेभ्य॑श्च वो॒ नमः॑ ।</p>
<h4 id="टक-73">टीका</h4>
<p>अथ सप्तमं यजुराह— नमो रथिभ्य इति।   रथमारूढा रथिनस्तद्रहिता अरथास्तेभ्यो नमः।</p>
<h3 id="सयकतमनतर-39">संयुक्तमन्त्रः</h3>
<p>नम॒स्सेना᳚भ्यस्सेना॒निभ्य॑श्च वो॒ नमः॑ ।</p>
<h3 id="मनतर-81">मन्त्रः</h3>
<p>नम॒स्सेना᳚भ्यः  ..<br>
से॒ना॒निभ्य॑श्च वो॒ नमः॑ ।</p>
<h3 id="सयकतमनतर-40">संयुक्तमन्त्रः</h3>
<p>नमः॑ ख्ष॒त्तृभ्य॑स्सङ्ग्रही॒तृभ्य॑श्च वो॒ नमः॑ ।</p>
<h3 id="मनतर-82">मन्त्रः</h3>
<p>नमः॑, ख्ष॒त्तृभ्यः॑
स॒ङ्ग्र॒ही॒तृभ्य॑श्च वो॒ नमः॑ ।</p>
<h3 id="सयकतमनतर-41">संयुक्तमन्त्रः</h3>
<p>नम॒स्तख्ष॑भ्यो रथका॒रेभ्य॑श्च वो॒ नमः॑</p>
<h3 id="मनतर-83">मन्त्रः</h3>
<p>नम॒स्तख्ष॑भ्यः ..<br>
र॒थ॒का॒रेभ्य॑श्च वो॒ नमः॑ ।</p>
<h3 id="सयकतमनतर-42">संयुक्तमन्त्रः</h3>
<p>नम॒ᳵ कुला॑लेभ्यᳵ क॒र्मारे᳚भ्यश्च वो॒ नमः॑</p>
<h3 id="मनतर-84">मन्त्रः</h3>
<p>नम॒ᳵ कुला॑लेभ्यः  ..<br>
क॒र्मारे᳚भ्यश्च वो॒ नमः॑ ।</p>
<h4 id="टक-74">टीका</h4>
<p>अथ नवममारभ्य सप्तदशपर्यन्तानि स्पष्टार्थानि यजूंष्याह— नमो रथेभ्य इति।</p>
<h3 id="सयकतमनतर-43">संयुक्तमन्त्रः</h3>
<p>नम॑ᳶ पु॒ञ्जिष्टे᳚भ्यो निषा॒देभ्य॑श्च वो॒ नमः॑ ।</p>
<h3 id="मनतर-85">मन्त्रः</h3>
<p>नम॑ᳶ पु॒ञ्जिष्टेभ्यः  &hellip;</p>
<h4 id="टक-75">टीका</h4>
<p>पक्षिपुञ्जानां धातकाः पुञ्जिष्टाः।</p>
<h3 id="मनतर-86">मन्त्रः</h3>
<p>नि॒षा॒देभ्य॑श्च  वो॒ नमः॑ ।</p>
<h4 id="टक-76">टीका</h4>
<p>मत्स्यघातिनो निषादाः।</p>
<h3 id="सयकतमनतर-44">संयुक्तमन्त्रः</h3>
<p>नम॑ इषु॒कृद्भ्यो॑ धन्व॒कृद्भ्य॑श्च वो॒ नमः॑ ।</p>
<h3 id="मनतर-87">मन्त्रः</h3>
<p>नम॑ इषु॒कृद्भ्यः॑ ।</p>
<p>ध॒न्व॒कृद्भ्य॑श्च वो॒ नमः॑ ।</p>
<h3 id="सयकतमनतर-45">संयुक्तमन्त्रः</h3>
<p>नमो॑ मृग॒युभ्य॑श्श्व॒निभ्य॑श्च वो॒ नमः॑ ।</p>
<h3 id="मनतर-88">मन्त्रः</h3>
<p>नमो॑ मृग॒युभ्यः॑  ..<br>
श्व॒निभ्य॑श्च वो॒ नमः॑ ।</p>
<h3 id="सयकतमनतर-46">संयुक्तमन्त्रः</h3>
<p>नम॒श्श्वभ्य॒श् श्वप॑तिभ्यश्च वो॒ नमः॑ ॥</p>
<h3 id="मनतर-89">मन्त्रः</h3>
<p>नम॒श्श्वभ्यः॑  ..</p>
<p>श्वप॑तिभ्यश्च वो॒ नमः॑ ॥</p>
<h4 id="टक-77">टीका</h4>
<p>शुनां गलेषु बद्धानां पाशानां धारकाः श्वनयः।</p>
<p>अत्र द्वितीयानुवाको लीलार्थदेवतामूर्तिप्राधान्येन स्तोतुं प्रवृतः। <br>
तृतीयानुवाकश्चोरमूर्तिप्राधान्येन स्तोतुं प्रवृत्तः।<br>
चतुर्थोऽनुवाको नानाजातिमूर्तिप्राधान्येति विभागो द्रष्टव्यः॥</p>
<p>इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे पञ्चमप्रपाठके चतुर्थोऽनुवाकः ॥    ४॥</p>
<h2 id="चतरथकणड-पञचमपरपठक-पञचमऽनवक">चतुर्थकाण्डे पञ्चमप्रपाठके पञ्चमोऽनुवाकः</h2>
<h2 id="अनवक-५-चतयगन-हममनतर-">अनुवाकः ५ चित्यग्नौ होममन्त्राः ।</h2>
<p>अग्निर्ऋषिः</p>
<h3 id="सयकतमनतर-47">संयुक्तमन्त्रः</h3>
<p>नमो॑ भ॒वाय॑ च रु॒द्राय॑ च॒ नम॑श्श॒र्वाय॑ च पशु॒पत॑ये च॒ नमो॒ नील॑ग्रीवाय च शिति॒कण्ठा॑य च॒ नम॑ᳵ कप॒र्दिने॑ च॒ व्यु॑प्तकेशाय च॒ नम॑स्सहस्रा॒ख्षाय॑ च श॒तध॑न्वने च॒ नमो॑ गिरि॒शाय॑ च शिपिवि॒ष्टाय॑ च॒ नमो॑ मी॒ढुष्ट॑माय॒ चेषु॑मते च॒ नमो᳚ ह्र॒स्वाय॑ च वाम॒नाय॑ च॒ नमो॑ बृह॒ते च॒ वर्षी॑यसे च॒ नमो॑ वृ॒द्धाय॑ च स॒व्ँवृध्व॑ने च [11]नमो॒ अग्रि॑याय च प्रथ॒माय॑ च॒ नम॑ आ॒शवे॑ चाजि॒राय॑ च॒ नम॒श्शीघ्रि॑याय च॒ शीभ्या॑य च॒ नम॑ ऊ॒र्म्या॑य चावस्व॒न्या॑य च॒ नम॑स्स्रोत॒स्या॑य च॒ द्वीप्या॑य च ॥ [12]</p>
<h3 id="सयकतमनतर-48">संयुक्तमन्त्रः</h3>
<p>नमो॑ भ॒वाय॑ च रु॒द्राय॑ च ।</p>
<h3 id="मनतर-90">मन्त्रः</h3>
<p>नमो॑ भ॒वाय॑ च</p>
<h4 id="टक-78">टीका</h4>
<p>२१२४ (अथ चतुर्थकाण्डे पञ्चमप्रपाठके पञ्चमोऽनुवाकः)।<br>
चतुर्थेऽनुवाक उभयतोनमस्काराणि यजूंषि समापितानि ।  अथ पञ्चममारभ्य नववान्तेष्वनुवाके नमस्कारोपक्रमाण्येव यजूंष्याम्नायन्ते।<br>
तत्र पञ्चमानुवाके प्रथमं यजुरारभ्य पञ्चदश यजूंष्याह— नमो भवाय चेति।   भवन्ति प्राणिनोऽस्मादिति भवः।</p>
<h3 id="मनतर-91">मन्त्रः</h3>
<p>रु॒द्राय॑ च +++(नमः)+++।</p>
<h4 id="टक-79">टीका</h4>
<p>रुद्रोदनहेतुभूतं दुःखं द्रावयतीति रुद्रः।</p>
<h3 id="सयकतमनतर-49">संयुक्तमन्त्रः</h3>
<p>नम॑श्श॒र्वाय॑ च पशु॒पत॑ये च ।</p>
<h3 id="मनतर-92">मन्त्रः</h3>
<p>नम॑श्श॒र्वाय॑ च।</p>
<h4 id="टक-80">टीका</h4>
<p>शृणाति हिनस्ति पापमिति शर्वः।</p>
<h3 id="मनतर-93">मन्त्रः</h3>
<p>प॒शु॒पत॑ये च +++(नमः)+++</p>
<h4 id="टक-81">टीका</h4>
<p>पशुसमानानज्ञा  २१२५ निनः पुरुषान्पालयतीति पशुपतिः।</p>
<h3 id="सयकतमनतर-50">संयुक्तमन्त्रः</h3>
<p>नमो॒  नील॑ग्रीवाय च शिति॒कण्ठा॑य च  ।</p>
<h3 id="मनतर-94">मन्त्रः</h3>
<p>नमो॒  नील॑ग्रीवाय च</p>
<h4 id="टक-82">टीका</h4>
<p>कालकूटधारणेन नीलवर्णो ग्रीवैकदेशो यस्यासौ नीलग्रीवः।</p>
<h3 id="मनतर-95">मन्त्रः</h3>
<p>शि॒ति॒कण्ठा॑य च +++(नमः)+++।</p>
<h4 id="टक-83">टीका</h4>
<p>शितिः श्वेतवर्णोऽवशिष्टः कण्ठप्रदेशो यस्यासौ शितिकण्ठः।</p>
<h3 id="सयकतमनतर-51">संयुक्तमन्त्रः</h3>
<p>नम॑ᳵ कप॒र्दिने॑ च॒ व्यु॑प्तकेशाय च ।</p>
<h3 id="मनतर-96">मन्त्रः</h3>
<p>नम॑ᳵ कप॒र्दिने॑ च</p>
<h4 id="टक-84">टीका</h4>
<p>कपर्दो जटाजूटो यस्यास्तीति कपर्दी।</p>
<h3 id="मनतर-97">मन्त्रः</h3>
<p>व्यु॑प्तकेशाय च +++(नमः)+++।</p>
<h4 id="टक-85">टीका</h4>
<p>मुण्डितकेशो व्युप्ककेशः।   पाशुपतादिवेषेण कपर्दित्वम्।   यत्यादिवेषेण मुण्डितकेशत्वम्।</p>
<h3 id="सयकतमनतर-52">संयुक्तमन्त्रः</h3>
<p>नम॑स्सहस्रा॒ख्षाय॑ च श॒तध॑न्वने च ।</p>
<h3 id="मनतर-98">मन्त्रः</h3>
<p>नम॑स्सहस्रा॒ख्षाय॑ च ..</p>
<h4 id="टक-86">टीका</h4>
<p>इन्द्रवेषेण सहस्राक्षत्बम्।</p>
<h3 id="मनतर-99">मन्त्रः</h3>
<p>श॒तध॑न्वने च +++(नमः)+++।</p>
<h4 id="टक-87">टीका</h4>
<p>सहस्रभुजावतारित्वेन शतसंख्याकैर्धनुर्निरुपेतत्वम्।</p>
<h3 id="मनतर-100">मन्त्रः</h3>
<p>नमो॑ गिरि॒शाय च</p>
<h4 id="टक-88">टीका</h4>
<p>गिरौ कैलासे शेते तिष्ठतीति गिरिशः।</p>
<h3 id="मनतर-101">मन्त्रः</h3>
<p>शि॒पि॒वि॒ष्टाय॑ च +++(नमः)+++।</p>
<h4 id="टक-89">टीका</h4>
<p>विष्णुमूर्तिधारी शिपिविष्टः।   “विष्णुः शिपिविष्टः” इति श्रुतेः।</p>
<h3 id="सयकतमनतर-53">संयुक्तमन्त्रः</h3>
<p>नमो॑ मी॒ढुष्ट॑माय॒ चेषु॑मते च +++(नमः)+++।</p>
<h3 id="मनतर-102">मन्त्रः</h3>
<p>नमो॑ मी॒ढुष्ट॑माय॒ च</p>
<h4 id="टक-90">टीका</h4>
<p>मेघरूपेणात्यन्तं वर्षयिता भीढुष्टमः।</p>
<h3 id="मनतर-103">मन्त्रः</h3>
<p>इषु॑मते च +++(नमः)+++।</p>
<h4 id="टक-91">टीका</h4>
<p>बाणधारक इषुमान्।</p>
<h3 id="मनतर-104">मन्त्रः</h3>
<p>नमो᳚ ह्र॒स्वाय॑ च</p>
<h4 id="टक-92">टीका</h4>
<p>शरीरेऽल्पप्रमाणत्वं ह्रस्वत्वम्।</p>
<h3 id="मनतर-105">मन्त्रः</h3>
<p>वा॒म॒नाय॑ च +++(नमः)+++।</p>
<h4 id="टक-93">टीका</h4>
<p>अङ्गुल्याद्यवयवयसंकोचाद्वामनत्वम्।</p>
<h3 id="मनतर-106">मन्त्रः</h3>
<h3 id="सयकतमनतर-54">संयुक्तमन्त्रः</h3>
<p>नमो॑ बृह॒ते च॒ वर्षी॑यसे च  ।</p>
<h3 id="मनतर-107">मन्त्रः</h3>
<p>नमो॑ बृह॒ते च</p>
<h4 id="टक-94">टीका</h4>
<p>आकारेण प्रौढो बृहन्।</p>
<h3 id="मनतर-108">मन्त्रः</h3>
<p>वर्षी॑यसे च +++(नमः)+++।</p>
<h4 id="टक-95">टीका</h4>
<p>गुणैः सगृद्धो वर्षीयान्।</p>
<h3 id="सयकतमनतर-55">संयुक्तमन्त्रः</h3>
<p>नमो॑ वृ॒द्धाय॑ च स॒व्ँवृध्व॑ने च ।</p>
<h3 id="मनतर-109">मन्त्रः</h3>
<p>नमो॑ वृ॒द्धाय॑ च</p>
<h4 id="टक-96">टीका</h4>
<p>वयसाऽधिको वृद्धः।</p>
<h3 id="मनतर-110">मन्त्रः</h3>
<p>स॒व्ँवृध्व॑ने च +++(नमः)+++।</p>
<h4 id="टक-97">टीका</h4>
<p>सन्यक्स्तृतिभिर्वर्धितः संवृध्वा।</p>
<h3 id="सयकतमनतर-56">संयुक्तमन्त्रः</h3>
<p>नमो॒ अग्रि॑याय च प्रथ॒माय॑ च  ।</p>
<h3 id="मनतर-111">मन्त्रः</h3>
<p>नमो॒ अग्रि॑याय च</p>
<h3 id="मनतर-112">मन्त्रः</h3>
<h4 id="टक-98">टीका</h4>
<p>जगदुत्पत्तेः पूर्वमवस्थितोऽग्रियः।</p>
<h3 id="मनतर-113">मन्त्रः</h3>
<p>प्र॒थ॒माय॑ च +++(नमः)+++।</p>
<h4 id="टक-99">टीका</h4>
<p>सभायां मुख्यः प्रथमः।</p>
<h3 id="सयकतमनतर-57">संयुक्तमन्त्रः</h3>
<p>नम॑ आ॒शवे॑ चाजि॒राय॑ च ।</p>
<h3 id="मनतर-114">मन्त्रः</h3>
<p>नम॑ आ॒शवे॑ च</p>
<h4 id="टक-100">टीका</h4>
<p>आशर्व्यापी।</p>
<h3 id="मनतर-115">मन्त्रः</h3>
<p>अ॒जि॒राय॑  च +++(नमः)+++।</p>
<h4 id="टक-101">टीका</h4>
<p>अजिरो गमनकुशलः।</p>
<h3 id="सयकतमनतर-58">संयुक्तमन्त्रः</h3>
<p>नम॒श्शीघ्रि॑याय च॒ शीभ्या॑य च ।</p>
<h3 id="मनतर-116">मन्त्रः</h3>
<p>नम॒श्शीघ्रि॑याय च</p>
<h4 id="टक-102">टीका</h4>
<p>शीघ्रियः शीघ्रगामी।</p>
<h3 id="मनतर-117">मन्त्रः</h3>
<p>शीभ्या॑य च +++(नमः)+++।</p>
<h4 id="टक-103">टीका</h4>
<p>शीमशब्द उदकप्रवाहवाची, तत्रोवस्थितः शीभ्यः।</p>
<h3 id="सयकतमनतर-59">संयुक्तमन्त्रः</h3>
<p>नम॑ ऊ॒र्म्या॑य चावस्व॒न्या॑य च ।</p>
<h3 id="मनतर-118">मन्त्रः</h3>
<p>नम॑ ऊ॒र्म्या॑य च</p>
<h4 id="टक-104">टीका</h4>
<p>ऊर्मौ तरङ्गे स्थित ऊर्म्यः।</p>
<h3 id="मनतर-119">मन्त्रः</h3>
<p>अ॒व॒स्व॒न्या॑य च +++(नमः)+++।</p>
<h4 id="टक-105">टीका</h4>
<p>अवस्वने ध्वनिरहिते स्थिरजलेऽवस्थितोऽवस्वन्यः।</p>
<h3 id="सयकतमनतर-60">संयुक्तमन्त्रः</h3>
<p>नम॑स्स्रोत॒स्या॑य च॒ द्वीप्या॑य च ॥</p>
<h3 id="मनतर-120">मन्त्रः</h3>
<p>नम॑स्स्रोत॒स्या॑य च</p>
<h4 id="टक-106">टीका</h4>
<p>स्त्रोतसि प्रवाहे स्थितः स्रो तस्यः।</p>
<h3 id="मनतर-121">मन्त्रः</h3>
<p>द्वीप्या॑य च +++(नमः)+++।</p>
<h4 id="टक-107">टीका</h4>
<p>द्वीपे वारिमध्यवर्तिभूमौ स्थितो द्वीप्य।   अत्रैकैकस्मिन्यजुषि चतुर्थ्यन्ताभ्यां पदाभ्यां नमःशब्दं पृथगन्वेतुं समुच्चयार्थौ चकारौ पठितौ॥</p>
<p>इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे चतुर्थप्रपाठके पञ्चमोऽनुवाकः ॥  ५ ॥</p>
<h2 id="चतरथकणड-पञचमपरपठक-षषठऽनवक">चतुर्थकाण्डे पञ्चमप्रपाठके षष्ठोऽनुवाकः</h2>
<h2 id="अनवक-६-चतयगन-हममनतर-">अनुवाकः ६ चित्यग्नौ होममन्त्राः ।</h2>
<p>अग्निर्ऋषिः</p>
<h3 id="सयकतमनतर-61">संयुक्तमन्त्रः</h3>
<p>नमो᳚ ज्ये॒ष्ठाय॑ च कनि॒ष्ठाय॑ च॒ नम॑ᳶ पूर्व॒जाय॑ चापर॒जाय॑ च॒ नमो॑ मध्य॒माय॑ चापग॒ल्भाय॑ च॒ नमो॑ जघ॒न्या॑य च॒ बुध्नि॑याय च॒ नम॑स्सो॒भ्या॑य च प्रतिस॒र्या॑य च॒ नमो॒ याम्या॑य च॒ ख्षेम्या॑य च॒ नम॑ उर्व॒र्या॑य च॒ खल्या॑य च॒ नम॒श्श्लोक्या॑य चावसा॒न्या॑य च॒ नमो॒ वन्या॑य च॒ कख्ष्या॑य च॒ नम॑श्श्र॒वाय॑ च प्रतिश्र॒वाय॑ च [13]  नम॑ आ॒शुषे॑णाय चा॒शुर॑थाय च॒ नम॒श्शूरा॑य चावभिन्द॒ते च॒ नमो॑ व॒र्मिणे॑ च वरू॒थिने॑ च॒ नमो॑ बि॒ल्मिने॑ च कव॒चिने॑ च॒ नम॑श्श्रु॒ताय॑ च श्रुतसे॒नाय॑ च ॥ [14]</p>
<h3 id="सयकतमनतर-62">संयुक्तमन्त्रः</h3>
<p>नमो᳚ ज्ये॒ष्ठाय॑ च कनि॒ष्ठाय॑ च ।</p>
<h4 id="टक-108">टीका</h4>
<p>(अथ चतुर्थाष्ठके पञ्चमप्रपाठके षष्ठोऽनुवाकः)।<br>
पञ्चमेऽनुवाके कानिचिदन्यतरतोनमस्काराणि यजूंष्युक्तानि।<br>
अथ षष्ठे तथाविधान्येवान्यानि कानिचिद्यजूंष्युच्यन्ते।<br>
तत्र विद्यमानानि पञ्चदश यजूंष्याह— नमो ज्येष्ठाय इति।</p>
<h3 id="मनतर-122">मन्त्रः</h3>
<p>नमो᳚ ज्ये॒ष्ठाय॑ च</p>
<h4 id="टक-109">टीका</h4>
<p>विद्यैश्वर्यादिभिरधिको ज्येष्ठः।</p>
<h3 id="मनतर-123">मन्त्रः</h3>
<p>क॒नि॒ष्ठाय॑ च +++(नमः)+++।</p>
<h4 id="टक-110">टीका</h4>
<p>तै रहितोऽल्पः कनिष्ठः।</p>
<h3 id="सयकतमनतर-63">संयुक्तमन्त्रः</h3>
<p>नम॑ᳶ पूर्व॒जाय॑ चापर॒जाय॑ च</p>
<h3 id="मनतर-124">मन्त्रः</h3>
<p>नम॑ᳶ पूर्व॒जाय॑ च</p>
<h4 id="टक-111">टीका</h4>
<p>पूर्वं जगदादौ हिरण्यगर्भरूपेणोत्पन्नः पूर्वजः।</p>
<h3 id="मनतर-125">मन्त्रः</h3>
<p>अ॒प॒र॒जाय॑ च  +++(नमः)+++।</p>
<h4 id="टक-112">टीका</h4>
<p>अपरस्मिञ्जगदवसानकाले सहर्तुं कालाग्न्यादिरूपेणोत्पन्नोऽपरजः।</p>
<h3 id="सयकतमनतर-64">संयुक्तमन्त्रः</h3>
<p>नमो॑ मध्य॒माय॑ चापग॒ल्भाय॑ च  ।</p>
<h3 id="मनतर-126">मन्त्रः</h3>
<p>नमो॑ मध्य॒माय॑ च</p>
<h4 id="टक-113">टीका</h4>
<p>मध्यकाले देवतिर्यगादिरूपेणोत्पन्नो मध्यमः ।</p>
<h3 id="मनतर-127">मन्त्रः</h3>
<p>अ॒प॒ग॒ल्भाय॑ च +++(नमः)+++।</p>
<h4 id="टक-114">टीका</h4>
<p>अपगल्मोऽपरूढेन्द्गियो बालः।</p>
<h3 id="सयकतमनतर-65">संयुक्तमन्त्रः</h3>
<p>नमो॑ जघ॒न्या॑य च॒ बुध्नि॑याय च</p>
<h3 id="मनतर-128">मन्त्रः</h3>
<p>नमो॑ जघ॒न्या॑य च</p>
<h4 id="टक-115">टीका</h4>
<p>जघने गवादीनां पश्चाद्भागे वत्सादिरूपेण भवो जघन्यः।</p>
<h3 id="मनतर-129">मन्त्रः</h3>
<p>बुध्नि॑याय च +++(नमः)+++।</p>
<h4 id="टक-116">टीका</h4>
<p>बुघ्ने वृक्षादीनां मूले शाखादिरूपेणोत्पन्नो बुघ्नियः।</p>
<h3 id="सयकतमनतर-66">संयुक्तमन्त्रः</h3>
<p>नम॑स्सो॒भ्या॑य च प्रतिस॒र्या॑य च</p>
<h3 id="मनतर-130">मन्त्रः</h3>
<p>नम॑स्सो॒भ्या॑य च</p>
<h4 id="टक-117">टीका</h4>
<p>उभाम्यां पुण्यपापाभ्यां सह वर्तत इति सोमो मनुष्यलोकः।   अत एवाऽऽथर्वणिका आमनन्ति “पुण्येन पुण्यं लोकं जयति पापेन पापमुभाभ्यामेव मनुष्य लोकम्’ इति।   तत्र भवः सोभ्यः।</p>
<h3 id="मनतर-131">मन्त्रः</h3>
<p>प्र॒ति॒सर्या॑य च  +++(नमः)+++।</p>
<h4 id="टक-118">टीका</h4>
<p>प्रतिसरो विवाहादौ हस्ते धार्यमाणो रक्षा बन्धस्तमर्हतीति प्रतिसर्यः।</p>
<h3 id="सयकतमनतर-67">संयुक्तमन्त्रः</h3>
<p>नमो॒  याम्या॑य च॒ ख्षेम्या॑य च</p>
<h3 id="मनतर-132">मन्त्रः</h3>
<p>नमो॒  याम्या॑य च</p>
<h4 id="टक-119">टीका</h4>
<p>यमलोके पापिशिक्षकरूपेणोत्पन्नो याम्यः।</p>
<h3 id="मनतर-133">मन्त्रः</h3>
<p>ख्षेम्या॑य च +++(नमः)+++।</p>
<h4 id="टक-120">टीका</h4>
<p>क्षेमो   २१२७ मोक्षस्तमर्हतीति क्षेम्यः।</p>
<h3 id="सयकतमनतर-68">संयुक्तमन्त्रः</h3>
<p>नम॑ उर्व॒र्या॑य च॒ खल्या॑य च</p>
<h3 id="मनतर-134">मन्त्रः</h3>
<p>नम॑ उर्व॒र्या॑य च</p>
<h4 id="टक-121">टीका</h4>
<p>उर्वरा सर्वसस्याढ्या भूमिस्तामर्हसि धान्यविशेषरूपेणे त्युर्वर्यः।</p>
<h3 id="मनतर-135">मन्त्रः</h3>
<p>खल्या॑य च +++(नमः)+++।</p>
<h4 id="टक-122">टीका</h4>
<p>खला धान्यविवेचनदेशस्तमर्हसि मेढ्यादिरूदेणेति खेल्यः।</p>
<h3 id="सयकतमनतर-69">संयुक्तमन्त्रः</h3>
<p>नम॒श्श्लोक्या॑य चावसा॒न्या॑य च</p>
<h3 id="मनतर-136">मन्त्रः</h3>
<p>नम॒श्श्लोक्या॑य च</p>
<h4 id="टक-123">टीका</h4>
<p>श्लोका वैदिकमन्त्रास्तत्प्रतिपाद्यत्वेन तत्र भवः श्लोक्यः।</p>
<h3 id="मनतर-137">मन्त्रः</h3>
<p>अ॒व॒सा॒न्या॑य च +++(नमः)+++।</p>
<h4 id="टक-124">टीका</h4>
<p>अवसानं वेदान्तस्तत्प्रतिपाद्यत्वेन तत्र भवोऽवसान्यः।</p>
<h3 id="सयकतमनतर-70">संयुक्तमन्त्रः</h3>
<p>नमो॒  वन्या॑य च॒ कख्ष्या॑य च</p>
<h4 id="टक-125">टीका</h4>
<p>नमो॒  वन्या॑य च</p>
<h4 id="टक-126">टीका</h4>
<p>वने वृक्षादिरूपेण भवो वन्यः।</p>
<h3 id="मनतर-138">मन्त्रः</h3>
<p>कख्ष्या॑य च +++(नमः)+++।</p>
<h4 id="टक-127">टीका</h4>
<p>कक्षे लतादिरूपेण भवः कक्ष्यः।</p>
<h3 id="सयकतमनतर-71">संयुक्तमन्त्रः</h3>
<p>नम॑श्श्र॒वाय॑ च प्रतिश्र॒वाय॑ च [13]</p>
<h3 id="मनतर-139">मन्त्रः</h3>
<p>नम॑श्श्र॒वाय॑ च</p>
<h4 id="टक-128">टीका</h4>
<p>श्रूयत इति श्रवः शब्दः।</p>
<h3 id="मनतर-140">मन्त्रः</h3>
<p>प्र॒ति॒श्र॒वाय॑ च  +++(नमः)+++।</p>
<h4 id="टक-129">टीका</h4>
<p>प्रतिश्रवः प्रतिध्वनिः।</p>
<h3 id="सयकतमनतर-72">संयुक्तमन्त्रः</h3>
<p>नम॑ आ॒शुषे॑णाय चा॒शुर॑थाय च</p>
<h3 id="मनतर-141">मन्त्रः</h3>
<p>नम॑ आ॒शुषे॑णाय च</p>
<h4 id="टक-130">टीका</h4>
<p>आशुः शीघ्रं गामिनी सेना यस्यासावाशुषेणः।</p>
<h3 id="मनतर-142">मन्त्रः</h3>
<p>आ॒शुर॑थाय च+++(नमः)+++।</p>
<h4 id="टक-131">टीका</h4>
<p>आशुः शीघ्रगामी रथो यस्यासावाशुरथः।</p>
<h3 id="सयकतमनतर-73">संयुक्तमन्त्रः</h3>
<p>नम॒श्शूरा॑य चावभिन्द॒ते च</p>
<h3 id="मनतर-143">मन्त्रः</h3>
<p>नम॒श्शूरा॑य च</p>
<h4 id="टक-132">टीका</h4>
<p>शूरो युद्धे धैर्यवान्।</p>
<h3 id="मनतर-144">मन्त्रः</h3>
<p>अ॒व॒भि॒न्द॒ते  च +++(नमः)+++।</p>
<h4 id="टक-133">टीका</h4>
<p>अवभिन्दन्वैरिणां प्रहर्ता।</p>
<h3 id="सयकतमनतर-74">संयुक्तमन्त्रः</h3>
<p>नमो॑ व॒र्मिणे॑ च वरू॒थिने॑ च  ।</p>
<h3 id="मनतर-145">मन्त्रः</h3>
<p>नमो॑ व॒र्मिणे॑ च</p>
<h4 id="टक-134">टीका</h4>
<p>वर्मी कञ्चुकोपेतः।</p>
<h3 id="मनतर-146">मन्त्रः</h3>
<p>व॒रू॒थिने॑ च  +++(नमः)+++।</p>
<h4 id="टक-135">टीका</h4>
<p>वरूथी गृहोपेतः।</p>
<h3 id="सयकतमनतर-75">संयुक्तमन्त्रः</h3>
<p>नमो॑ बि॒ल्मिने॑ च कव॒चिने॑ च ।</p>
<h3 id="मनतर-147">मन्त्रः</h3>
<p>नमो॑ बि॒ल्मिने॑ च</p>
<h4 id="टक-136">टीका</h4>
<p>बिल्मं विलेपेतं युद्धे शिरोरक्षकं तदस्यास्तीति बिल्मी।</p>
<h3 id="मनतर-148">मन्त्रः</h3>
<p>क॒व॒चिने॑ च +++(नमः)+++।</p>
<h4 id="टक-137">टीका</h4>
<p>कवचः शरीररक्षकः सोऽस्यास्तीति कवची।</p>
<h3 id="सयकतमनतर-76">संयुक्तमन्त्रः</h3>
<p>नम॑श्श्रु॒ताय॑ च श्रुतसे॒नाय॑ च</p>
<h3 id="मनतर-149">मन्त्रः</h3>
<p>नम॑श्श्रु॒ताय॑ च</p>
<h4 id="टक-138">टीका</h4>
<p>श्रुतो वेदेषु प्रसिद्धः।</p>
<h3 id="मनतर-150">मन्त्रः</h3>
<p>श्रु॒त॒से॒नाय॑ च +++(नमः)+++॥</p>
<h4 id="टक-139">टीका</h4>
<p>श्रुता वेदेषु प्रसिद्धा सेना यस्यासै श्रुतसेनः॥</p>
<p>इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे पञ्चमप्रपाठके षष्ठोऽनुवाकः ॥
६॥</p>
<h2 id="चतरथषटक-पञचमपरपठक-सपतमऽनवक">चतुर्थाष्टके पञ्चमप्रपाठके सप्तमोऽनुवाकः</h2>
<h2 id="अनवक-७-चतयगन-हममनतर-">अनुवाकः ७ चित्यग्नौ होममन्त्राः ।</h2>
<p>अग्निर्ऋषिः</p>
<h3 id="सयकतमनतर-77">संयुक्तमन्त्रः</h3>
<p>नमो॑ दुन्दु॒भ्या॑य चाहन॒न्या॑य च॒ नमो॑ धृ॒ष्णवे॑ च प्रमृ॒शाय॑ च॒ नमो॑ दू॒ताय॑ च॒ प्रहि॑ताय च॒ नमो॑ निष॒ङ्गिणे॑ चेषुधि॒मते॑ च॒ नम॑स्ती॒ख्ष्णेष॑वे चायु॒धिने॑ च॒ नम॑स्स्वायु॒धाय॑ च सु॒धन्व॑ने च॒ नम॒स्स्रुत्या॑य च॒ पथ्या॑य च॒ नम॑ᳵ का॒ट्या॑य च नी॒प्या॑य च॒ नम॒स्सूद्या॑य च सर॒स्या॑य च॒ नमो॑ ना॒द्याय॑ च वैश॒न्ताय॑ च [15]  नम॒ᳵ कूप्या॑य चाव॒ट्या॑य च॒ नमो॒ वर्ष्या॑य चाव॒र्ष्याय॑ च॒ नमो॑ मे॒घ्या॑य च विद्यु॒त्या॑य च॒ नम॑ ई॒ध्रिया॑य चात॒प्या॑य च॒ नमो॒ वात्या॑य च॒ रेष्मि॑याय च॒ नमो॑ वास्त॒व्या॑य च वास्तु॒पाय॑ च ॥ [16]</p>
<h3 id="सयकतमनतर-78">संयुक्तमन्त्रः</h3>
<p>नमो॑ दुन्दु॒भ्या॑य चाहन॒न्या॑य च ।</p>
<h3 id="मनतर-151">मन्त्रः</h3>
<p>नमो॑ दुन्दु॒भ्या॑य चाहन॒न्या॑य च +++(नमः)+++।</p>
<h4 id="टक-140">टीका</h4>
<p>(अथ चतुर्थाष्टके पञ्चमप्रपाठके सप्तमोऽनुवाकः)।<br>
षष्ठेऽनुवाकि यान्यन्यतरतोनमस्काराणि यजूंष्युक्तानि तेभ्योऽन्यानि कानिचिद्यजूंषि सप्तमेऽभिधीयन्ते।   तत्र विद्यमानानि षोडश यजूंष्याह— नमो दुन्दुभ्यायेति।   दुन्दुभौ भेर्यां भवः शब्दो वुन्दुभ्यः।   आहन्यते ताड्यतेऽनेत्याहननं दुन्दुभ्याघातार्थो दण्डस्तत्र ताडनरूपेणोत्पन्न आहनन्यः।</p>
<h3 id="सयकतमनतर-79">संयुक्तमन्त्रः</h3>
<p>नमो॑ धृ॒ष्णवे॑ च प्रमृ॒शाय॑ च ।</p>
<h3 id="मनतर-152">मन्त्रः</h3>
<p>नमो॑ धृ॒ष्णवे॑ च</p>
<h4 id="टक-141">टीका</h4>
<p>घृष्णुर्युद्धे पालयनरहितः।</p>
<h3 id="मनतर-153">मन्त्रः</h3>
<p>प्र॒मृ॒शाय॑ च  +++(नमः)+++।</p>
<h4 id="टक-142">टीका</h4>
<p>प्रमृशः परसैन्यवृत्तान्तपरामर्षकः।</p>
<h3 id="सयकतमनतर-80">संयुक्तमन्त्रः</h3>
<p>नमो॑ दू॒ताय॑ च॒ प्रहि॑ताय च ।</p>
<h3 id="मनतर-154">मन्त्रः</h3>
<p>नमो॑ दू॒ताय॑ च ।</p>
<h4 id="टक-143">टीका</h4>
<p>दूतस्तद्वृत्तान्तज्ञापनकुशलः।</p>
<h3 id="मनतर-155">मन्त्रः</h3>
<p>प्रहि॑ताय च +++(नमः)+++</p>
<h4 id="टक-144">टीका</h4>
<p>प्रहितः स्वामिना प्रेषितः पुरुषः।</p>
<h3 id="सयकतमनतर-81">संयुक्तमन्त्रः</h3>
<p>नमो॑ निष॒ङ्गिणे॑ चेषुधि॒मते॑ च ।</p>
<h3 id="मनतर-156">मन्त्रः</h3>
<p>नमो॑ निष॒ङ्गिणे॑ च</p>
<h4 id="टक-145">टीका</h4>
<p>निषङ्गी खड्गयुक्तः।</p>
<h3 id="मनतर-157">मन्त्रः</h3>
<p>इ॒षु॒धि॒मते॑ च +++(नमः)+++।</p>
<h4 id="टक-146">टीका</h4>
<p>इषुधि मान्बाणाधारयुक्तः।</p>
<h3 id="सयकतमनतर-82">संयुक्तमन्त्रः</h3>
<p>नम॑स्ती॒ख्ष्णेष॑वे चायु॒धिने॑ च ।</p>
<h3 id="मनतर-158">मन्त्रः</h3>
<p>नम॑स्ती॒ख्ष्णेष॑वे च</p>
<h4 id="टक-147">टीका</h4>
<p>तीक्ष्णा इषवो यस्यासौ तीक्ष्णेषुः।</p>
<h3 id="मनतर-159">मन्त्रः</h3>
<p>आ॒यु॒धिने॑ च +++(नमः)+++।</p>
<h4 id="टक-148">टीका</h4>
<p>बहून्यायुधानि यस्य सन्तीत्यायुधी।</p>
<h3 id="सयकतमनतर-83">संयुक्तमन्त्रः</h3>
<p>नम॑स्स्वायु॒धाय॑ च सु॒धन्व॑ने च</p>
<h3 id="मनतर-160">मन्त्रः</h3>
<p>नम॑स्स्वायु॒धाय॑ च ।</p>
<h4 id="टक-149">टीका</h4>
<p>शोभनमायुधं त्रिशूलरूपं यस्यासौ स्वायुधः।</p>
<h3 id="मनतर-161">मन्त्रः</h3>
<p>सु॒धन्व॑ने च +++(नमः)+++।</p>
<h4 id="टक-150">टीका</h4>
<p>शोभनं धन्वपिनाकरूपं यस्यासौ सुधन्वा।</p>
<h3 id="सयकतमनतर-84">संयुक्तमन्त्रः</h3>
<p>नम॒स्स्रुत्या॑य च॒ पथ्या॑य च  ।</p>
<h3 id="मनतर-162">मन्त्रः</h3>
<p>नम॒स्स्रुत्या॑य च</p>
<h4 id="टक-151">टीका</h4>
<p>स्रुतिः पादसंचारमात्रयोग्यः क्षुद्रमार्गस्तमर्हतीति स्रुत्यः।</p>
<h3 id="मनतर-163">मन्त्रः</h3>
<p>पथ्या॑य च +++(नमः)+++।</p>
<h4 id="टक-152">टीका</h4>
<p>पन्या रथाश्वादिसंचारक्षमः प्रौढो मार्गस्तमर्हतीति पथ्यः।</p>
<h3 id="सयकतमनतर-85">संयुक्तमन्त्रः</h3>
<p>नम॑ᳵ का॒ट्या॑य च नी॒प्या॑य च ।</p>
<h3 id="मनतर-164">मन्त्रः</h3>
<p>नम॑ᳵ का॒ट्या॑य च +।</p>
<h4 id="टक-153">टीका</h4>
<p>कुत्सितमटति जलमत्रेति काटोऽल्पप्रवाहयोग्यः कुल्याप्रदेशस्तत्र जलरूपेण भवः काट्यः।</p>
<h3 id="मनतर-165">मन्त्रः</h3>
<p>नी॒प्या॑य च +++(नमः)+++</p>
<h4 id="टक-154">टीका</h4>
<p>यस्मिंन्प्रदेशे पर्वताग्राज्जलं न्यग्भावेन पतति स प्रदेशो नीपस्तत्र जलरूपेणावस्थितो नीप्यः।</p>
<h3 id="सयकतमनतर-86">संयुक्तमन्त्रः</h3>
<p>नम॒स्सूद्या॑य च सर॒स्या॑य च  ।</p>
<h3 id="मनतर-166">मन्त्रः</h3>
<p>नम॒स्सूद्या॑य च ।</p>
<h4 id="टक-155">टीका</h4>
<p>सूदः कर्दमप्रदेशस्तत्रत्यजलरूपः सूद्यः।</p>
<h3 id="मनतर-167">मन्त्रः</h3>
<p>स॒र॒स्या॑य च +++(नमः)+++</p>
<h4 id="टक-156">टीका</h4>
<p>सरः प्रसिद्धं, तत्रत्य जलरूपः सरस्यः।</p>
<h3 id="सयकतमनतर-87">संयुक्तमन्त्रः</h3>
<p>नमो॑ ना॒द्याय॑ च वैश॒न्ताय॑</p>
<h3 id="मनतर-168">मन्त्रः</h3>
<p>नमो॑ ना॒द्याय॑ च।</p>
<h4 id="टक-157">टीका</h4>
<p>नदीगतजलरूपो नाद्यः।</p>
<h3 id="मनतर-169">मन्त्रः</h3>
<p>वै॒श॒न्ताय॑ च+++(नमः)+++</p>
<h4 id="टक-158">टीका</h4>
<p>अल्पसरो वेशन्तस्तत्रत्यजलरूपो वैशन्तः।</p>
<h3 id="सयकतमनतर-88">संयुक्तमन्त्रः</h3>
<p>नम॒ᳵ कूप्या॑य चाव॒ट्या॑य च  ।</p>
<h3 id="मनतर-170">मन्त्रः</h3>
<p>नम॒ᳵ कूप्या॑य च।</p>
<h4 id="टक-159">टीका</h4>
<p>कूपस्थजलरूपः कूप्यः।</p>
<h3 id="मनतर-171">मन्त्रः</h3>
<p>अ॒व॒ट्या॑य च +++(नमः)+++</p>
<h4 id="टक-160">टीका</h4>
<p>अवटस्थजलरूपोऽवट्यः।</p>
<h3 id="सयकतमनतर-89">संयुक्तमन्त्रः</h3>
<p>नमो॒  वर्ष्या॑य चाव॒र्ष्याय॑ च ।</p>
<h3 id="मनतर-172">मन्त्रः</h3>
<p>नमो॒  वर्ष्या॑य च</p>
<h4 id="टक-161">टीका</h4>
<p>वर्षजलरूपो   २१२९ वर्ष्पः।</p>
<h3 id="मनतर-173">मन्त्रः</h3>
<p>अ॒व॒र्ष्याय॑ च +++(नमः)+++।</p>
<h4 id="टक-162">टीका</h4>
<p>वर्षनिरपेक्षजलरूपोऽवर्ष्यः।</p>
<h3 id="सयकतमनतर-90">संयुक्तमन्त्रः</h3>
<p>नमो॑ मे॒घ्या॑य च विद्यु॒त्या॑य च  ।</p>
<h3 id="मनतर-174">मन्त्रः</h3>
<p>नमो॑ मे॒घ्या॑य च ।</p>
<h4 id="टक-163">टीका</h4>
<p>मेघेषु स्थितो मेघ्र्यः ।</p>
<h3 id="मनतर-175">मन्त्रः</h3>
<p>वि॒द्यु॒त्या॑य च +++(नमः)+++</p>
<h4 id="टक-164">टीका</h4>
<p>विद्युता सह चरतीति विद्युत्यः।</p>
<h3 id="सयकतमनतर-91">संयुक्तमन्त्रः</h3>
<p>नम॑ ई॒ध्रिया॑य चात॒प्या॑य च  ।</p>
<h3 id="मनतर-176">मन्त्रः</h3>
<p>नम॑ ई॒ध्रिया॑य च ।</p>
<h4 id="टक-165">टीका</h4>
<p>ईध्रं निर्मलत्वेन दीप्यमानं शरदभ्नं तत्र भव ईध्रियः।</p>
<h3 id="मनतर-177">मन्त्रः</h3>
<p>आ॒त॒प्या॑य च +++(नमः)+++</p>
<h4 id="टक-166">टीका</h4>
<p>आतपेन सह दृष्ट आतप्यः।</p>
<h3 id="सयकतमनतर-92">संयुक्तमन्त्रः</h3>
<p>नमो॒  वात्या॑य च॒ रेष्मि॑याय च</p>
<h3 id="मनतर-178">मन्त्रः</h3>
<p>नमो॒  वात्या॑य च ।</p>
<h4 id="टक-167">टीका</h4>
<p>वातेन सह वृष्टो वात्यः।</p>
<h3 id="मनतर-179">मन्त्रः</h3>
<p>रेष्मि॑याय च +++(नमः)+++</p>
<h4 id="टक-168">टीका</h4>
<p>रिष्यन्ति विनश्यन्ति भूतान्यत्रेति रेष्भः प्रलयकालस्तत्र भवः शर्करापाषाणादिसहितो वृष्टिजलविशेषो रेष्मियः।</p>
<h3 id="सयकतमनतर-93">संयुक्तमन्त्रः</h3>
<p>नमो॑ वास्त॒व्या॑य च वास्तु॒पाय॑ च ।</p>
<h3 id="मनतर-180">मन्त्रः</h3>
<p>नमो॑ वास्त॒व्या॑य च ।</p>
<h4 id="टक-169">टीका</h4>
<p>वस्तु धनं(न)गवाश्वदिपदार्थरूपं तत्र तत्कार्यरूपेणवास्थितो वास्तव्यः।</p>
<h3 id="मनतर-181">मन्त्रः</h3>
<p>वा॒स्तु॒पाय॑ च  +++(नमः)+++</p>
<h4 id="टक-170">टीका</h4>
<p>गृहनिर्माणार्था भूमिर्वास्तु तत्पालको वास्तुपः॥</p>
<p>इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे पञ्चमप्रपाठके सप्तमोऽनुवाकः॥  ७ ॥</p>
<h2 id="चतरथकणड-पञचमपरपठकऽषटमऽनवक">चतुर्थकाण्डे पञ्चमप्रपाठकेऽष्टमोऽनुवाकः</h2>
<h2 id="अनवक-८-चतयगन-हममनतर-">अनुवाकः ८ चित्यग्नौ होममन्त्राः ।</h2>
<h3 id="सयकतमनतर-94">संयुक्तमन्त्रः</h3>
<p>नम॒स्सोमा॑य च रु॒द्राय॑ च॒ नम॑स्ता॒म्राय॑ चारु॒णाय॑ च॒ नम॑श्श॒ङ्गाय॑ च पशु॒पत॑ये च॒ नम॑ उ॒ग्राय॑ च भी॒माय॑ च॒ नमो॑ अग्रेव॒धाय॑ च दूरेव॒धाय॑ च॒ नमो॑ ह॒न्त्रे च॒ हनी॑यसे च॒ नमो॑ वृ॒ख्षेभ्यो॒ हरि॑केशेभ्यो॒ नम॑स्ता॒राय॒ नम॑श्श॒म्भवे॑ च मयो॒भवे॑ च॒ नम॑श्शङ्क॒राय॑ च मयस्क॒राय॑ च॒ नम॑श्शि॒वाय॑ च शि॒वत॑राय च [17]<br>
नम॒स्तीर्थ्या॑य च॒ कूल्या॑य च॒ नम॑ᳶ पा॒र्या॑य चावा॒र्या॑य च॒ नम॑ᳶ प्र॒तर॑णाय चो॒त्तर॑णाय च॒ नम॑ आता॒र्या॑य चाला॒द्या॑य च॒ नम॒श्शष्प्या॑य च॒ फेन्या॑य च॒ नम॑स्सिक॒त्या॑य च प्रवा॒ह्या॑य च ॥ [18]</p>
<h3 id="सयकतमनतर-95">संयुक्तमन्त्रः</h3>
<p>नम॒स्सोमा॑य च रु॒द्राय॑ च ।</p>
<h3 id="मनतर-182">मन्त्रः</h3>
<p>नम॒स्सोमा॑य च</p>
<h4 id="टक-171">टीका</h4>
<p>(अथ चतुर्थकाण्डे पञ्चमप्रपाठकेऽष्टमोऽनुवाकः)।<br>
सप्तमोऽनुवाके यान्यन्यतरतोनमस्काराणि यजूंष्युक्तानि तेभ्योऽन्यानि कानिचिदन्यतरतोनमस्काराण्यष्टमेऽनुवाके कथ्यन्ते।    तत्र विद्यमानानि सप्तदश यजूंष्याह— नमः सोमाय चेति।   उमया सह वर्तत इति सोमः।</p>
<h3 id="मनतर-183">मन्त्रः</h3>
<p>रु॒द्राय॑ च +++(नमः)+++।</p>
<h4 id="टक-172">टीका</h4>
<p>रुद्रोद्रनहेतुर्दुःखं तद्ब्रावयति विनाशयतीति रुद्रः।</p>
<h3 id="सयकतमनतर-96">संयुक्तमन्त्रः</h3>
<p>नम॑स्ता॒म्राय॑ चारु॒णाय॑ च ।</p>
<h3 id="मनतर-184">मन्त्रः</h3>
<p>नम॑स्ता॒म्राय च</p>
<h4 id="टक-173">टीका</h4>
<p>आदित्यरूपेणोदयकालेऽत्यन्तं रक्तस्ताम्नः।</p>
<h3 id="मनतर-185">मन्त्रः</h3>
<p>अ॒रु॒णाय॑ च॒ +++(नमः)+++।</p>
<h4 id="टक-174">टीका</h4>
<p>उदयादूर्ध्वमपिद्रक्तोऽरुणः।</p>
<h3 id="सयकतमनतर-97">संयुक्तमन्त्रः</h3>
<p>नम॑श्श॒ङ्गाय॑ च पशु॒पत॑ये च ।</p>
<h3 id="मनतर-186">मन्त्रः</h3>
<p>नम॑श्श॒ङ्गाय॑ च</p>
<h4 id="टक-175">टीका</h4>
<p>शं सुखं गमयति प्रापयतीति शंगः</p>
<h3 id="मनतर-187">मन्त्रः</h3>
<p>प॒शु॒पत॑ये च । +++(नमः)+++।</p>
<h4 id="टक-176">टीका</h4>
<p>पशूनां पालयिता पशुपतिः।</p>
<h3 id="मनतर-188">मन्त्रः</h3>
<h3 id="सयकतमनतर-98">संयुक्तमन्त्रः</h3>
<p>नम॑ उ॒ग्राय॑ च भी॒माय॑ च ।</p>
<h3 id="मनतर-189">मन्त्रः</h3>
<p>नम॑ उ॒ग्राय॑ च</p>
<h4 id="टक-177">टीका</h4>
<p>विरोधिनो नाशयितुं क्रोधयुक्त उग्रः।</p>
<h3 id="मनतर-190">मन्त्रः</h3>
<p>भी॒माय॑ च +++(नमः)+++।</p>
<h4 id="टक-178">टीका</h4>
<p>दर्शनमात्रेण विरोधिनां भयहेतुर्भीमः।</p>
<h3 id="सयकतमनतर-99">संयुक्तमन्त्रः</h3>
<p>नमो॑ अग्रेव॒धाय॑ च दूरेव॒धाय॑  च॑  ।</p>
<h3 id="मनतर-191">मन्त्रः</h3>
<p>नमो॑ अग्रेव॒धाय॑ च ।</p>
<h4 id="टक-179">टीका</h4>
<p>अग्रे पुरतो वधोऽस्येत्यग्रेवधः।   एवं दूरेवधः।</p>
<h3 id="मनतर-192">मन्त्रः</h3>
<p>दू॒रे॒व॒धाय च॑+++(नमः)+++</p>
<h4 id="टक-180">टीका</h4>
<p>पुरतो दूरे वा वर्तमानं विरोधिनमनायासेनैव हन्तीत्यर्थः।</p>
<h3 id="सयकतमनतर-100">संयुक्तमन्त्रः</h3>
<p>नमो॑ ह॒न्त्रे च॒ हनी॑यसे च ।</p>
<h3 id="मनतर-193">मन्त्रः</h3>
<p>नमो॑ ह॒न्त्रे च॑</p>
<h4 id="टक-181">टीका</h4>
<p>लोकेऽपि यो यत्र विरोधिनं हन्ति तत्र तद्रूपेणायमेव हन्ता।   अत एवेश्वरेणार्जुनं प्रत्युक्तम्—  ‘मयैवैते निहताः पूर्वमेव निमित्तमात्रं भव सव्यसाचिन्, इति।</p>
<h3 id="मनतर-194">मन्त्रः</h3>
<p>हनी॑यसे च +++(नमः)+++।</p>
<h4 id="टक-182">टीका</h4>
<p>संहारकालेऽतिशयेन च सर्वेषां हन्ता हनीयान्।</p>
<h3 id="मनतर-195">मन्त्रः</h3>
<p>नमो॑ वृ॒ख्षेभ्यो॒ हरि॑केशेभ्यः</p>
<h4 id="टक-183">टीका</h4>
<p>हरितवर्णानि केशसदृशानि षर्णानि येषां ते हरिकेशास्तथाविधा ये वृक्षाः कल्पतरुप्रभृतयस्तद्रूपोऽयं रुद्र इत्यर्थः।</p>
<h3 id="सयकतमनतर-101">संयुक्तमन्त्रः</h3>
<p>नम॑स्ता॒राय॒ नम॑श्श॒म्भवे॑ च मयो॒भवे॑ च ।</p>
<h3 id="मनतर-196">मन्त्रः</h3>
<p>नम॑स्ता॒राय॑</p>
<h4 id="टक-184">टीका</h4>
<p>तारः प्रणवप्रतिपाद्यः।</p>
<h3 id="मनतर-197">मन्त्रः</h3>
<p>नम॑श्श॒म्भवे॑ च</p>
<h4 id="टक-185">टीका</h4>
<p>शं सुखं भावयत्युत्पादयतीति शंभुः।</p>
<h3 id="मनतर-198">मन्त्रः</h3>
<p>म॒यो॒भवे॑ च +++(नमः)+++।</p>
<h4 id="टक-186">टीका</h4>
<p>मयः सुखं भावयतीति मयोभूः।   एकं विषयसुखमपरं मोक्षसुखमिति तयोर्विवेकः ।</p>
<h3 id="सयकतमनतर-102">संयुक्तमन्त्रः</h3>
<p>नम॑श्शङ्क॒राय॑ च मयस्क॒राय॑ च ।</p>
<h3 id="मनतर-199">मन्त्रः</h3>
<p>नम॑श्शङ्क॒राय॑ च ।</p>
<h4 id="टक-187">टीका</h4>
<p>पित्रादिरूपेण शं लौकिकसुखं करोतीति शंकरः।</p>
<h3 id="मनतर-200">मन्त्रः</h3>
<p>म॒य॒स्क॒राय॑ च +++(नमः)+++</p>
<h4 id="टक-188">टीका</h4>
<p>आचार्यशास्त्रादिरूपेण मोक्षसुखं करोतीति मयस्करः।   साक्षात्सुखकारित्वमेताभ्यां पदाभ्यामुक्तमतेन्मुखेन कारयितृत्वं पूर्वाभ्यां पदाभ्यामिति विवेकः।</p>
<h3 id="सयकतमनतर-103">संयुक्तमन्त्रः</h3>
<p>नम॑श्शि॒वाय॑ च शि॒वत॑राय च [17]</p>
<h3 id="मनतर-201">मन्त्रः</h3>
<p>नम॑श्शि॒वाय॑ च</p>
<h4 id="टक-189">टीका</h4>
<p>शिव कल्याणरूपः स्वयं निष्कल्मष इत्यर्थः।</p>
<h3 id="मनतर-202">मन्त्रः</h3>
<p>शि॒वत॑राय च +++(नमः)+++।</p>
<h4 id="टक-190">टीका</h4>
<p>अतिशयेन शिवः शिवतरः स्वभक्तानपि निष्कल्मषान्करोती त्यर्थः।</p>
<h3 id="सयकतमनतर-104">संयुक्तमन्त्रः</h3>
<p>नम॒स्तीर्थ्या॑य च॒ कूल्या॑य च ।</p>
<h3 id="मनतर-203">मन्त्रः</h3>
<p>नम॒स्तीर्थ्या॑य च॒</p>
<h4 id="टक-191">टीका</h4>
<p>तीर्थे प्रयागादौ संनिहितस्तीर्थ्यः।</p>
<h3 id="मनतर-204">मन्त्रः</h3>
<p>कूल्या॑य च +++(नमः)+++।</p>
<h4 id="टक-192">टीका</h4>
<p>कूले नदीतीरे प्रतिष्ठापितलिङ्गरूपेणावतिष्ठत इति कूल्यः।</p>
<h3 id="सयकतमनतर-105">संयुक्तमन्त्रः</h3>
<p>नम॑ᳶ पा॒र्या॑य चावा॒र्या॑य च ।</p>
<h3 id="मनतर-205">मन्त्रः</h3>
<p>नम॑ᳶ पा॒र्या॑य च ..<br>
अ॒वा॒र्या॑य च +++(नमः)+++।</p>
<h4 id="टक-193">टीका</h4>
<p>पारे संसारसमुद्रस्य परतीरे मुमुक्षुभिर्ध्येयत्वेनावति  २१३१ ष्ठत इत्यवार्यः।</p>
<h3 id="सयकतमनतर-106">संयुक्तमन्त्रः</h3>
<p>नम॑ᳶ प्र॒तर॑णाय चो॒त्तर॑णाय च ।</p>
<h3 id="मनतर-206">मन्त्रः</h3>
<p>नम॑ᳶ प्र॒तर॑णाय च</p>
<h4 id="टक-194">टीका</h4>
<p>प्रकृष्टेन मन्त्रजपादिरूपेण पापतरणहेतुः प्रतरणः।</p>
<h3 id="मनतर-207">मन्त्रः</h3>
<p>उ॒त्तर॑णाय च+++(नमः)+++।</p>
<h4 id="टक-195">टीका</h4>
<p>तत्त्वज्ञानरूपेण कृत्स्नसंसारोत्तरणहेतुरुत्तरणः।</p>
<h3 id="सयकतमनतर-107">संयुक्तमन्त्रः</h3>
<p>नम॑ आता॒र्या॑य चाला॒द्या॑य च ।</p>
<h3 id="मनतर-208">मन्त्रः</h3>
<p>नम॑ आता॒र्या॑य</p>
<h4 id="टक-196">टीका</h4>
<p>संभवत्यपि संसारोत्तरणहेतौ तत्त्वज्ञाने तदुपेक्ष्य काम्यकर्मानुष्ठानेन संसारे पुनरागमनमातारस्तमर्हतीत्यातार्यः, काम्यफलप्रद इत्यर्थः।</p>
<h3 id="मनतर-209">मन्त्रः</h3>
<p>आ॒ला॒द्या॑य च  +++(नमः)+++।</p>
<h4 id="टक-197">टीका</h4>
<p>अलं संपूर्णं यथा भवति तथा कर्मफलमत्तीत्यलादो जीवः “तयोरन्यः पिप्पलं स्वाद्वत्ति” इति श्रुतेः।   तस्य प्रेरकत्वेन तत्संबन्धित्वा दालद्यः।</p>
<h3 id="सयकतमनतर-108">संयुक्तमन्त्रः</h3>
<p>नम॒श्शष्प्या॑य च॒ फेन्या॑य च ।</p>
<h3 id="मनतर-210">मन्त्रः</h3>
<p>नम॒श्शष्प्या॑य च</p>
<h4 id="टक-198">टीका</h4>
<p>शष्पं वालतृणं गङ्गातीरादावुत्पन्नं कुशाङ्करादि तदर्हतीति शष्प्यः।   ़</p>
<h3 id="मनतर-211">मन्त्रः</h3>
<p>फेन्या॑य च +++(नमः)+++।</p>
<h4 id="टक-199">टीका</h4>
<p>नदमिध्यगतं फेनमर्हतीति फेन्यः।</p>
<h3 id="सयकतमनतर-109">संयुक्तमन्त्रः</h3>
<p>नम॑स्सिक॒त्या॑य च प्रवा॒ह्या॑य च ॥</p>
<h3 id="मनतर-212">मन्त्रः</h3>
<p>नम॑स्सिक॒त्या॑य च</p>
<h4 id="टक-200">टीका</h4>
<p>सिकतामर्हतीति सिकत्यः।</p>
<h3 id="मनतर-213">मन्त्रः</h3>
<p>प्र॒वा॒ह्या॑य च +++(नमः)+++।</p>
<h4 id="टक-201">टीका</h4>
<p>प्रवाहमर्हतीति प्रवाह्यः।   य पुरुषः श्रद्धालुः सन्स्नानादितत्परो निरन्तरं गङ्गादितीरे वर्तते तद्रूप इति शष्प्यादिशब्दानां चतुर्णां तात्पर्यर्थः॥</p>
<p>इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे पञ्चम प्रपाठकेऽष्टमोऽनुवाकः ॥  ८॥</p>
<h2 id="चतरथकणड-पञचमपरपठक-नवमऽनवक">चतुर्थकाण्डे पञ्चमप्रपाठके नवमोऽनुवाकः</h2>
<h2 id="अनवक-८-चतयगन-हममनतर--1">अनुवाकः ८ चित्यग्नौ होममन्त्राः ।</h2>
<p>अग्निर्ऋषिः</p>
<h3 id="सयकतमनतर-110">संयुक्तमन्त्रः</h3>
<p>नम॑ इरि॒ण्या॑य च प्रप॒थ्या॑य च॒ नम॑ᳵ किꣳशि॒लाय॑ च॒ ख्षय॑णाय च॒ नम॑ᳵ कप॒र्दिने॑ च पुल॒स्तये॑ च॒ नमो॒ गोष्ठ्या॑य च॒ गृह्या॑य च॒ नम॒स्तल्प्या॑य च॒ गेह्या॑य च॒ नम॑ᳵ का॒ट्या॑य च गह्वरे॒ष्ठाय॑ च॒ नमो᳚ ह्रद॒य्या॑य च निवे॒ष्प्या॑य च॒ नम॑ᳶ पाꣳस॒व्या॑य च रज॒स्या॑य च॒ नम॒श्शुष्क्या॑य च हरि॒त्या॑य च॒ नमो॒ लोप्या॑य चोल॒प्या॑य च [19]  नम॑ ऊ॒र्व्या॑य च सू॒र्म्या॑य च॒ नम॑ᳶ प॒र्ण्या॑य च पर्णश॒द्या॑य च॒ नमो॑ऽपगु॒रमा॑णाय चाभिघ्न॒ते च॒ नम॑ आक्खिद॒ते च॑ प्रक्खिद॒ते च॒ नमो॑ वᳵ किरि॒केभ्यो॑ दे॒वाना॒ꣳ॒ हृद॑येभ्यो॒ नमो॑ विख्षीण॒केभ्यो॒ नमो॑ विचिन्व॒त्केभ्यो॒ नम॑ आनिर्ह॒तेभ्यो॒ नम॑ आमीव॒त्केभ्यः॑ ॥ [20]</p>
<h3 id="सयकतमनतर-111">संयुक्तमन्त्रः</h3>
<p>नम॑ इरि॒ण्या॑य च प्रप॒थ्या॑य च  ।</p>
<h3 id="मनतर-214">मन्त्रः</h3>
<p>नम॑ इरि॒ण्या॑य च</p>
<h4 id="टक-202">टीका</h4>
<p>(अथ चतुर्थकाण्डे पञ्चमप्रपाठके नवमोऽनुवाकः)।<br>
अष्टमानुवाके यान्यन्यतरतोनमस्काराणि यजूंष्युक्तानि तेभ्योऽप्यन्यानिकानिचिन्नवमेऽनुवाक उच्यन्ते।    तत्र विद्यमानान्येकोनाविंशतिसंख्याकानि यजूंष्याह— नम इरिण्याय इति।   इरिणमूषरं तत्र भव इरिण्यः।</p>
<h3 id="मनतर-215">मन्त्रः</h3>
<p>प्र॒प॒थ्या॑य च +++(नमः)+++॥</p>
<h4 id="टक-203">टीका</h4>
<p>प्रपथो बहुभिः सेवितो मार्गस्तत्र भवः प्रपथ्यः।</p>
<h3 id="सयकतमनतर-112">संयुक्तमन्त्रः</h3>
<p>नम॑ᳵ किꣳशि॒लाय॑ च॒ ख्षय॑णाय च  ।</p>
<h3 id="मनतर-216">मन्त्रः</h3>
<p>नम॑ᳵ किꣳशि॒लाय॑ च</p>
<h4 id="टक-204">टीका</h4>
<p>कुत्सिताः क्षुद्राः शिला यत्र प्रदेशे तादृशः शार्वरिस्तः प्रदेशः किंशिलः।</p>
<h3 id="मनतर-217">मन्त्रः</h3>
<p>ख्षय॑णाय च +++(नमः)+++।</p>
<h4 id="टक-205">टीका</h4>
<p>क्षयणो निवासयोग्यो देशः।</p>
<h3 id="सयकतमनतर-113">संयुक्तमन्त्रः</h3>
<p>नम॑ᳵ कप॒र्दिने॑ च पुल॒स्तये॑ च  ।</p>
<h3 id="मनतर-218">मन्त्रः</h3>
<p>नम॑ᳵ कप॒र्दिने॑ च</p>
<h4 id="टक-206">टीका</h4>
<p>कपर्दी जटाबन्धवान्।</p>
<h3 id="मनतर-219">मन्त्रः</h3>
<p>पु॒ल॒स्तये॑ च  +++(नमः)+++।</p>
<h4 id="टक-207">टीका</h4>
<p>भक्तानां पुरतस्तिष्ठतीति पुलास्तिः</p>
<h3 id="सयकतमनतर-114">संयुक्तमन्त्रः</h3>
<p>नमो॒  गोष्ठ्या॑य च॒ गृह्या॑य च  ।</p>
<h3 id="मनतर-220">मन्त्रः</h3>
<p>नमो॒  गोष्ठ्या॑य च</p>
<h4 id="टक-208">टीका</h4>
<p>गवां स्थानं गोष्ठं तत्र भवो गोष्ठ्यः।</p>
<h3 id="मनतर-221">मन्त्रः</h3>
<p>गृह्या॑य च +++(नमः)+++।</p>
<h4 id="टक-209">टीका</h4>
<p>गृहे भवो गृह्यः।</p>
<h3 id="सयकतमनतर-115">संयुक्तमन्त्रः</h3>
<p>नम॒स्तल्प्या॑य च॒ गेह्या॑य च ।</p>
<h3 id="मनतर-222">मन्त्रः</h3>
<p>नम॒स्तल्प्या॑य च</p>
<h4 id="टक-210">टीका</h4>
<p>तल्पे खट्वायां शयानस्तल्प्यः।</p>
<h3 id="मनतर-223">मन्त्रः</h3>
<p>गेह्या॑य च +++(नमः)+++।</p>
<h4 id="टक-211">टीका</h4>
<p>गेहे प्रासादे भवो गेह्यः ।</p>
<h3 id="सयकतमनतर-116">संयुक्तमन्त्रः</h3>
<p>नम॑ᳵ का॒ट्या॑य च गह्वरे॒ष्ठाय॑ च ।</p>
<h3 id="मनतर-224">मन्त्रः</h3>
<p>नम॑ᳵ का॒ट्या॑य च</p>
<h4 id="टक-212">टीका</h4>
<p>कुत्सितमटति कण्टकलतादिपूर्णतया दुष्प्रदेशत्वं प्राप्नोतीति दुर्गमोऽरण्यविशेषः काटस्तत्र भवः काट्यः।</p>
<h3 id="मनतर-225">मन्त्रः</h3>
<p>ग॒ह्व॒रे॒ष्ठाय॑ च +++(नमः)+++।</p>
<h4 id="टक-213">टीका</h4>
<p>गह्वरे विषमे गिरिगुहादौ तिष्ठतीति गह्वरेष्ठः ।</p>
<h3 id="सयकतमनतर-117">संयुक्तमन्त्रः</h3>
<p>नमो᳚ ह्रद॒य्या॑य च निवे॒ष्प्या॑य च ।</p>
<h3 id="मनतर-226">मन्त्रः</h3>
<p>नमो᳚ ह्रद॒य्या॑य च</p>
<h4 id="टक-214">टीका</h4>
<p>हृदेष्वगाधजलेषु भवो हृदय्यः।   गह्वरे विषमे गिरिगुहादौ तिष्ठतीति गह्वरेष्ठः।</p>
<h3 id="मनतर-227">मन्त्रः</h3>
<p>नि॒वे॒ष्प्या॑य च +++(नमः)+++ ।</p>
<h4 id="टक-215">टीका</h4>
<p>हृदेष्वगाधजलेषु भवो हृदय्यः।   निवेष्पं नीहारजलं तत्र भवो निवेष्प्यः।</p>
<h3 id="सयकतमनतर-118">संयुक्तमन्त्रः</h3>
<p>नम॑ᳶ पाꣳस॒व्या॑य च रज॒स्या॑य च ।</p>
<h3 id="मनतर-228">मन्त्रः</h3>
<p>नम॑ᳶ पाꣳस॒व्या॑य च ।</p>
<h4 id="टक-216">टीका</h4>
<p>पांसुषुपरमाणुष्ववस्थितः पांसव्यः।</p>
<h3 id="मनतर-229">मन्त्रः</h3>
<p>र॒ज॒स्या॑य च  +++(नमः)+++ ।</p>
<h4 id="टक-217">टीका</h4>
<p>रजसि विस्पष्टायां धूल्यामवस्थितो रजस्यः।</p>
<h3 id="सयकतमनतर-119">संयुक्तमन्त्रः</h3>
<p>नम॒श्शुष्क्या॑य च हरि॒त्या॑य च  ।</p>
<h3 id="मनतर-230">मन्त्रः</h3>
<p>नम॒श्शुष्क्या॑य च</p>
<h4 id="टक-218">टीका</h4>
<p>शुष्केषु काष्ठेषु भवः शुष्क्यः ।</p>
<h3 id="मनतर-231">मन्त्रः</h3>
<p>ह॒रि॒त्या॑य च +++(नमः)+++</p>
<h4 id="टक-219">टीका</h4>
<p>हरितमार्द्रं तत्र भवो हरित्यः।</p>
<h3 id="सयकतमनतर-120">संयुक्तमन्त्रः</h3>
<p>नमो॒  लोप्या॑य चोल॒प्या॑य च</p>
<h3 id="मनतर-232">मन्त्रः</h3>
<p>नमो॒  लोप्या॑य च</p>
<h4 id="टक-220">टीका</h4>
<p>लुप्यते तृणादिकमस्मिन्नति लोपः कठिणप्रदेशस्तत्र भवो लोप्यः।</p>
<h3 id="मनतर-233">मन्त्रः</h3>
<p>उ॒ल॒प्या॑य च +++(नमः)+++।</p>
<h4 id="टक-221">टीका</h4>
<p>उलपा बल्वजतृणादयस्तत्र भव उलप्यः।</p>
<h3 id="सयकतमनतर-121">संयुक्तमन्त्रः</h3>
<p>नम॑ ऊ॒र्व्या॑य च सू॒र्म्या॑य च</p>
<h3 id="मनतर-234">मन्त्रः</h3>
<p>नम॑ ऊ॒र्व्या॑य च</p>
<h4 id="टक-222">टीका</h4>
<p>ऊर्व्यां पृथिव्यां भव ऊर्व्यः।</p>
<h3 id="मनतर-235">मन्त्रः</h3>
<p>सू॒र्म्या॑य च +++(नमः)+++।</p>
<h4 id="टक-223">टीका</h4>
<p>शोभना ऊर्मयो यस्यां नद्यां सेयं सूर्मिस्तत्र भवः सूर्म्यः।</p>
<h3 id="सयकतमनतर-122">संयुक्तमन्त्रः</h3>
<p>नम॑ᳶ प॒र्ण्या॑य च पर्णश॒द्या॑य च  ।</p>
<h3 id="मनतर-236">मन्त्रः</h3>
<p>नम॑ᳶ प॒र्ण्या॑य च ।</p>
<h3 id="मनतर-237">मन्त्रः</h3>
<h4 id="टक-224">टीका</h4>
<p>पर्णेषु पत्रेषु भवः पर्ण्यः।</p>
<h3 id="मनतर-238">मन्त्रः</h3>
<p>प॒र्ण॒श॒द्या॑य च  +++(नमः)+++</p>
<h4 id="टक-225">टीका</h4>
<p>शुष्काणां पर्णानां   २१३३ संघातः पर्णशदस्तत्र भवः पर्णशद्यः।</p>
<h3 id="मनतर-239">मन्त्रः</h3>
<h3 id="सयकतमनतर-123">संयुक्तमन्त्रः</h3>
<p>नमो॑ऽपगु॒रमा॑णाय चाभिघ्न॒ते च  ।</p>
<h3 id="मनतर-240">मन्त्रः</h3>
<p>नमो॑ऽपगु॒रमा॑णाय च।</p>
<h4 id="टक-226">टीका</h4>
<p>अपगुरमाण उद्यतायुधः।</p>
<h3 id="मनतर-241">मन्त्रः</h3>
<p>अ॒भि॒घ्न॒ते च॑ +++(नमः)+++।</p>
<h4 id="टक-227">टीका</h4>
<p>अभिध्नन्प्रहरन्।</p>
<h3 id="सयकतमनतर-124">संयुक्तमन्त्रः</h3>
<p>नम॑ आक्खिद॒ते च॑ प्रक्खिद॒ते च  ।</p>
<h3 id="मनतर-242">मन्त्रः</h3>
<p>नम॑ आक्खिद॒ते च॑</p>
<h4 id="टक-228">टीका</h4>
<p>आक्खिदन्नीषत्खेदयन्।</p>
<h3 id="मनतर-243">मन्त्रः</h3>
<p>प्र॒क्खि॒द॒ते च॑  +++(नमः)+++।</p>
<h4 id="टक-229">टीका</h4>
<p>प्रक्खिदन्नत्यन्तं खेदयन्।</p>
<h3 id="मनतर-244">मन्त्रः</h3>
<p>नमो॑ वᳵ किरि॒केभ्यो॑ दे॒वाना॒ꣳ॒ हृद॑येभ्यः ।</p>
<h4 id="टक-230">टीका</h4>
<p>किरन्ति भक्तेभ्यो धनानिति किरिका उदारा रुद्रावताराः ते च देवानां हृदयभूताः सर्वदेवप्रिय त्वात्तादृशेभ्यो वो युष्मभ्यं नमः।</p>
<h3 id="मनतर-245">मन्त्रः</h3>
<p>नमो॑ विख्षीण॒केभ्यः॑ ।</p>
<h4 id="टक-231">टीका</h4>
<p>क्षीणकेभ्यो विपरीता विक्षीणिकाः कदाचिदपि क्षयरहिता इत्यर्थः।</p>
<h3 id="मनतर-246">मन्त्रः</h3>
<p>नमो॑ विचिन्व॒त्केभ्यः॑ ।</p>
<h4 id="टक-232">टीका</h4>
<p>विचिन्वन्त्वपेक्षितमर्थं संपादयन्तीति विचिन्वत्काः।</p>
<h3 id="मनतर-247">मन्त्रः</h3>
<p>नम॑ आनिर्ह॒तेभ्यः॑ ।</p>
<h4 id="टक-233">टीका</h4>
<p>आसमन्तान्निःशेषेण हतं पापं यैस्त आनिर्हताः।</p>
<h3 id="मनतर-248">मन्त्रः</h3>
<p>नम॑ आमीव॒त्केभ्यः॑ ॥</p>
<h4 id="टक-234">टीका</h4>
<p>आ समन्तान्मविन्ति स्थूलीभावं प्राप्नुवन्तीत्यामीवत्काः।   अत्र विक्षीणकविचिन्यत्कानिर्हतामीवत्केषु देवानाꣳ।   हृदयेभ्य इत्यनुषज्जते।</p>
<p>पञ्चमानुवाकमारभ्य नवमान्तेष्वनुवाकेष्वन्यरतोनमस्काराणि बहूनि यजूंष्यभिहितानि।   तैः सर्वैः परमेश्वरस्य सार्वात्म्यं प्रतिपादयितुमेकैकेन यजुषा स्थावरं जङ्गमं चैककं रूपमभिहितम्।   अनुवाकभेदस्तु क्रतोर्बहिः प्रयोगे मन्त्रभेदाभिप्रायेण द्रष्टव्यः।   एकैकाऽनुवाक एकैको मन्त्रः।   तत्र तस्य पुरश्चरणादिप्रकारस्तु रुद्रकल्पेऽभिधास्यते॥</p>
<p>इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे पञ्चमप्रपाठके नवमोऽनुवाकः ॥ ९॥</p>
<h2 id="चतरथषटक-पञचमपरपठक-दशमऽनवक">चतुर्थाष्टके पञ्चमप्रपाठके दशमोऽनुवाकः</h2>
<h2 id="अनवक-३-चतयगन-हममनतर--1">अनुवाकः ३ चित्यग्नौ होममन्त्राः ।</h2>
<p>१ आस्तारपङ्क्तिः, २,११-१२ अनुष्टुप्, १-६ जगती,<br>
७-९ त्रिष्टुप्,१० यवमध्या महाबृहती ।<br>
अग्निर्ऋषिः</p>
<h3 id="मनतर-249">मन्त्रः</h3>
<p>द्रापे॒ अन्ध॑सस्पते॒ दरि॑द्र॒न्नील॑लोहित ।<br>
ए॒षाम्पुरु॑षाणामे॒षाम्प॑शू॒नाम्मा भेर्मारो॒ मो ए॑षा॒ङ्किञ्च॒नाम॑मत् ।</p>
<h4 id="टक-235">टीका</h4>
<p>(अथ चतुर्थाष्टके पञ्चमप्रपाठके दशमोऽनुवाकः)।<br>
द्वितीयमारभ्य नवमान्तेष्वनुवाकेषु विविधानि यजूंष्युभयतोनमस्काराण्यन्य तरतोनमस्काराणि चोक्तानि।<br>
अथ दशमेऽनुवाक ऋग्रूपा मन्त्रा उच्यन्यते।   तत्र प्रथमामृचमाह— द्रापे अन्धसस्पत इति।   द्रापयति कुत्सितां गतिं प्रापयतीति द्रापिः।   पापिनो नरकप्रदानेन क्लेशयतीत्यर्थः।   अन्धोऽन्नं तस्य पतिः पालकः भक्तानामन्नं पालयतीत्यर्थः।   दरिद्रदकिंचनः स्षयं विरक्तः केवल इत्यर्थः।   “एकमेवाद्वितीयं ब्रह्म नेह नानाऽस्ति किंचन” इति श्रुतेः।   कण्ठे नीलोऽन्यत्र लोहित इति नीललोहितः।   एतैः शब्दै संबोध्यमान हे रुद्रैषामस्मदीयानां पुरुषाणां पुत्रापौत्रादीनामेषामस्मदीयानां पशूनां गोमहिष्यादीनां च समूहं मा भेर्माभीषय।   एषामुक्तानां सर्वेषां मध्ये किंचनैकमपि वस्तु माऽरो मा गच्छतु।   भा विनश्यत्वित्यर्थः।   मो आममन्मैव रुग्णमभूत्।</p>
<h3 id="मनतर-250">मन्त्रः</h3>
<p>या ते॑ रुद्र शि॒वा त॒नूश्शि॒वा वि॒श्वाह॑भेषजी ।<br>
शि॒वा रु॒द्रस्य॑ भेष॒जी तया॑ नो मृड जी॒वसे᳚ ।</p>
<h4 id="टक-236">टीका</h4>
<p>अथ द्वितीयामाह— या ते रुद्रेति।   हे रुद्र ते त्वदीया शिवा शान्ता तन्र्या विद्यते तया तन्वा नोऽस्माञ्जीवसे जीवयितुं मृड सुखय।   कथं तन्वा, शिवत्वं, तदुच्यतेय स्मादेवं विश्वाहमेषजी सर्वेष्वहःसु रोगदारिद्यादेरौषधवाद्विनाशहेतुस्तस्माच्छिवा।      २१३६ किंच, यस्माद्रुद्रस्य तादात्म्यप्राप्तये भेषज्यौषधरूपा ज्ञानप्रदानेन जन्ममरणादिदुःखं निवारयति तस्मादप्येषा शिवा ।</p>
<h3 id="मनतर-251">मन्त्रः</h3>
<p>इ॒माꣳ रु॒द्राय॑ त॒वसे॑ कप॒र्दिने᳚ ख्ष॒यद्वी॑राय॒ प्र भ॑रामहे म॒तिम् ।<br>
यथा॑ न॒श्शमस॑द्द्वि॒पदे॒ चतु॑ष्पदे॒ विश्व॑म्पु॒ष्टङ्ग्रा॒मे॑ अ॒स्मिन्न् [21]  अना॑तुरम् ।</p>
<h4 id="टक-237">टीका</h4>
<p>अथ तृतीयामाह— इमाꣳ रुद्रायेति।   यथा येन प्रकारेण नोऽस्मदीयाय द्विपदे पुत्रपौत्रादिरूपाया मनुष्याय चतुष्पदे गोमहिष्यादिरूपाय पशवे च शमसत्सुखं स्यात्।   किंचस्मिन्ग्रामे विश्वं सर्वं प्राणिजातं पुष्टं सुखपूर्णमनातुरमुपद्रवरहितं च यथा भवति तथा मयं रुद्राय रुद्रार्थ इमां मतिं पूजाध्यानादिविषयां बुद्धिं प्रभरामहे प्रकर्षेण पोषयामः।   कीदृशाय रुद्राय, तवसे बलयुक्तायास्मदषेक्षितं कर्तुं समर्थायेत्यर्थः।   कपर्दिने जटाबन्धयुक्ताय तापसवेषायेत्यर्थः क्षयद्वीराय क्षीयमाणप्रतिपक्षपुरुषायान्यथाभानरूपपापविनाशहेतव इत्यर्थः।</p>
<h3 id="मनतर-252">मन्त्रः</h3>
<p>मृ॒डा नो॑ रु॒द्रोत नो॒ मय॑स्कृधि ख्ष॒यद्वी॑राय॒ नम॑सा विधेम ते ।<br>
यच्छञ्च॒ योश्च॒ मनु॑राय॒जे पि॒ता तद॑श्याम॒ तव॑ रुद्र॒ प्रणी॑तौ ।</p>
<h4 id="टक-238">टीका</h4>
<p>अथ चतुर्थमाह– मृडा नो रुद्रोतेति।   हे रुद्र नोऽस्मान्मृडयेह लोके सुखय।   उतापि च नोऽस्माकं परलोकेऽपि मयः सुखं कृधि कुरु।   क्षयद्वीराय क्षपितास्मदीयपापाय ते तुभ्यं नमसा नमस्कारेण विधेम परिचरेम।   पिता पालको मनुः प्रजापतिः शं च सुखं च योश्च दुःखपृथग्भावं च यदायजे यत्किंचित्संपादितवांस्तत्सर्वं वयं हे रुद्र तव प्रणीतौ प्रणये स्नेहातिशये सत्यश्याम प्राप्नुयाम।</p>
<h3 id="मनतर-253">मन्त्रः</h3>
<p>मा नो॑ म॒हान्त॑मु॒त मा नो॑ अर्भ॒कम्मा न॒ उख्ष॑न्तमु॒त मा न॑ उख्षि॒तम् ।<br>
मा नो॑ वधीᳶ पि॒तर॒म्मोत मा॒तर॑म्प्रि॒या मा न॑स्त॒नुवः॑ [22]  रु॒द्र॒ री॒रि॒षः॒ ।</p>
<h4 id="टक-239">टीका</h4>
<p>अथ पञ्चमीमाह— मा नो महान्तभिति।   हे रुद्र नोऽस्मदीयं महान्तं स्थविरं पुरुषं मा रीरिषो मा हिंसीः।   उतापि च नोऽस्मदीयमर्भकं बालं मा रीरिषः।   किंच नोऽस्मदीयमुक्षन्तं सेचनसमर्थं युवानं पुरुषं मा रीरिषः।   उतापि च नोऽस्मदीयमुक्षितं गर्भस्थं पुरुषं मा रीरिषः।   नोऽस्मदीयं पितरं मा वधीः।   उतापि च मातरं मा वधीः।   नोऽस्मदीयाः प्रियाश्च तनुवः शरीराणि मा रीरिषः</p>
<h3 id="मनतर-254">मन्त्रः</h3>
<p>मा न॑स्तो॒के तन॑ये॒ मा न॒ आयु॑षि॒ मा नो॒ गोषु॒ मा नो॒ अश्वे॑षु रीरिषः ।<br>
वी॒रान्मा नो॑ रुद्र भामि॒तो व॑धीर्ह॒विष्म॑न्तो॒ नम॑सा विधेम ते ।</p>
<h4 id="टक-240">टीका</h4>
<p>अथ षष्ठीमाह— मा नस्तोक इति।   हे रुद्र नोऽस्मदीये तोकेऽपत्यमात्रे तनये विशेषतः पुत्रे मा रीरिषो हिंसां मा कुरु।   नोऽस्मदीय आयुषि मा रीरिषः नोऽस्मदीयेषु गोषु मा रीरिषः।   नोऽस्मदीयेष्वश्वेषु मा रीरिषः।   भामितः क्रुद्धः सन्नोऽस्मदीयान्वीरान्भृत्यान्मा वधीः।   वयं हविष्मन्तो हविर्युक्तास्ते तुभ्यं नमसा नमस्कारेण विधेम परिचरेम।</p>
<h3 id="मनतर-255">मन्त्रः</h3>
<p>आ॒रात्ते॑ गो॒घ्न उ॒त पू॑रुष॒घ्ने ख्ष॒यद्वी॑राय सु॒म्नम॒स्मे ते॑ अस्तु ।<br>
रख्षा॑ च नो॒ अधि॑ च देव ब्रू॒ह्यधा॑ च न॒श्शर्म॑ यच्छ द्वि॒बर्हाः᳚ ।</p>
<h4 id="टक-241">टीका</h4>
<p>अथ सप्तमीमाह–  २१३७ आरत्ते गोघ्न इति।   गोघ्ने गोघ्नस्य पुरुषघ्ने पुत्रपौत्रादिषुरुषघ्नस्य क्षयद्वीराय क्षपितभृत्यस्य ते तवोग्ररूपमारादस्तु दूरे तिष्ठतु।   यत्तु सुम्नं त्वदीयं सुखकरं रूपं तदस्ये अस्मास्वस्तु।   घोराऽन्या शिवाऽन्येति यच्छरीरद्वयमुक्तं तयोर्द्वयोर्मध्ये यद्घोरं शरीरं तददूरे गच्छतु।   शिवं शरीरमत्राऽऽगच्छात्वित्यर्थः।   किंच नोऽस्मान्रक्ष सर्वतः पालय।   किंच हे देवाधिब्रूह्यस्मानितरेभ्यो यजमानेन्योऽधिकान्देवेषु ब्रूहि।   अध चापि च द्विबर्हा द्वयोर्लोकयोर्वर्धयिता त्वं शर्म यच्छसुखं देहि।</p>
<h3 id="मनतर-256">मन्त्रः</h3>
<p>स्तु॒हि [23]  श्रु॒तङ्ग॑र्त॒सद॒य्ँयुवा॑नम्मृ॒गन्न भी॒ममु॑पह॒त्नुमु॒ग्रम् ।<br>
मृ॒डा ज॑रि॒त्रे रु॑द्र॒ स्तवा॑नो अ॒न्यन्ते॑ अ॒स्मन्नि व॑पन्तु॒ सेनाः᳚ ।</p>
<h4 id="टक-242">टीका</h4>
<p>अथाष्टमीमाह— स्तुहि श्रुतमिति हे मदीयंवचः श्रुतं प्रसिद्धं रुद्रं स्तुहि।   कीदृशम् गर्तसदं गर्तसदृशे हृदयपुण्डरीके सर्वदा तिष्ठन्तम्।<br>
‘ईश्वरः सर्वभूतानां हृद्देशेऽर्जुन तिष्ठति’ इति स्मृतेः।<br>
युवानं नित्यतरुणम्।   उपहत्नुमुग्रं प्रलयकाले सर्वं जगत्संहर्तुमुग्ररूपिणम्।    तत्र दृष्ठान्तः भीमं मृगं न भयंकरं सिंहमिव।   यथा गजविदारणायोग्रः सिंहो भवति तद्वत्।   हे रुद्र स्तवानोऽस्मद्वचसा स्तूयमानो जरित्रे जरणशीले दिने दिने क्षीयमाणेऽस्मच्छरीरे मृड सुखं कुरु।   ते त्वदीयाः सेना अस्मदन्यं वैरिणं निवपन्तु विनाशयन्तु</p>
<h3 id="मनतर-257">मन्त्रः</h3>
<p>परि॑ णो रु॒द्रस्य॑ हे॒तिर्वृ॑णक्तु॒ परि॑ त्वे॒षस्य॑ दुर्म॒तिर॑घा॒योः ।<br>
अव॑ स्थि॒रा म॒घव॑द्भ्यस्तनुष्व॒ मीढ्व॑स्तो॒काय॒ तन॑याय मृडय ।</p>
<h4 id="टक-243">टीका</h4>
<p>अथ नवमीमाह— 		परि णो रुद्रस्येति।   हन्यतेऽनयेति हेतिरायुधं, रुद्रस्य हेतिर्नोऽस्मान्परिवृणक्तु परितो वर्जितान्करोतु।   कदाचिदपिमा विध्यत्वित्यर्थः।   त्वेषस्य क्रोधोज्ज्वलितस्याघायोरघं पापं प्रहाररूपमिच्छतो रुद्रस्य या दुर्मतिरुग्रबुद्धिः साऽप्य स्मान्पारिवृणक्तु।   स्थिरा विरोधिनाशनाय या दृढा दुर्मतिरस्ति तां मघवद्म्यो हविर्लक्षणान्नयुक्तेभ्यो यजमानेभ्यः सकाशादवतनुष्वावततामपनीतां कुरु।   हे मीढ्वः कामानामभिवर्पक तोकायास्मत्पुत्राय तनयाय तदीयपुत्राय च मृडाय सुखं देहि।</p>
<h3 id="मनतर-258">मन्त्रः</h3>
<p>मीढु॑ष्टम॒ शिव॑तम शि॒वो न॑स्सु॒मना॑ भव ।<br>
प॒र॒मे वृ॒ख्ष आयु॑धन्नि॒धाय॒ कृत्ति॒व्ँवसा॑न॒ आ च॑र॒ पिना॑कम् [24]  बिभ्र॒दा ग॑हि ।</p>
<h4 id="टक-244">टीका</h4>
<p>अथ दशमीमाह– मीढुष्ठमेति।   मे मीढुष्ठमातिशयेन सेचक कामानामभिवर्षक, हे शिवतमातिशयेन शान्तस्वरूप नोऽस्मान्प्रति शिवः शान्तः सुमनाः सौमनस्येन स्नेहेन युक्तश्च भव।   आयुधं त्रिशुलादिकं परमेऽत्युन्नते वृक्षे वटाश्वत्थादिरूपे निधाय   २१३८ यथाऽस्माभिर्न दृश्यते तथाऽवस्थाप्य कृत्तिं वसानो व्याघ्रचर्ममात्रं परिदधान आचरास्मदाभिमुख्येनाऽऽगच्छ।   आगच्छन्नपि पिनाकं विभ्रद्भूषणार्थं धनुर्मात्रं हस्ते धारयन्त्राणादिकं परित्यज्याऽऽगह्यागच्छ।</p>
<h3 id="मनतर-259">मन्त्रः</h3>
<p>विकि॑रिद॒ विलो॑हित॒ नम॑स्ते अस्तु भगवः ।<br>
यास्ते॑ स॒हस्रꣳ॑ हे॒तयो॒ऽन्यम॒स्मन्नि व॑पन्तु॒ ताः ।</p>
<h4 id="टक-245">टीका</h4>
<p>अथैकादशीमाह—  विकिरिदेति।   कीर्यन्ते भक्तानां संनिधौ बहुधा प्रक्षिप्यन्त इति किरावो धनानि तानि ददातीति किरिदः।   विशेषेण किरिदो विकिरिदः।   विलोहितो लौहित्यरहितः श्वेत इत्यर्थः।   अत एव मान्त्रिकाः पञ्चाक्षरध्याने स्मरन्ति— ‘ध्भेयो मुक्तापरागामृतरसकलिताद्रिप्रभः’ इति।<br>
यद्वा विशेषण लोहितो विलोहितः।   अत एवाष्टाक्षरध्याने स्मरति— ‘काञ्चनाभो ध्येयः पद्मासनस्तः’ इति ।<br>
भगवो भगवन्षड्गुणसंपन्न।   भगशब्दस्य पढ्गुणवाचित्वं स्मर्यते—<br>
‘ऐश्वर्यस्य समग्रस्य धर्मस्य यशसः श्रियः।<br>
ज्ञानवैराग्ययोश्चैव षण्णां भग इतीरणा’ इति।<br>
प्रकारान्तरेण भगवच्छब्दनिर्वचनं च—
‘उत्पत्तिं च विनाशं च भूतानामागतिं गतिम्।<br>
वेत्ति त्रिद्यामविद्यां च स वाच्यो भगवानिति’ ॥  इति ।<br>
यथोक्तविशेषणत्रयविशिष्ट हे रुद्र ते तुभ्यं नमोऽस्तु।   ते तव सहस्र सहस्रसंख्याका हेतयो यान्यायुधानि सन्ति ताः सर्वा अस्मदन्यं विरोधिनं निवयन्तु विनाशयन्तु।</p>
<h3 id="मनतर-260">मन्त्रः</h3>
<p>स॒हस्रा॑णि सहस्र॒धा बा॑हु॒वोस्तव॑ हे॒तयः॑ ।<br>
तासा॒मीशा॑नो भगवᳶ परा॒चीना॒ मुखा॑ कृधि ॥ [25]</p>
<h4 id="टक-246">टीका</h4>
<p>अथ द्वादशीमाह— सहस्राणीति।   हे रुद्र तव बाह्बोर्हस्तयोर्हेतयः सहस्रधा सहस्रप्रकाराः सहस्राणि सहस्रसंख्याका विद्यन्ते।   धनुः खड्गस्रिशूलमित्येवं जातिभेदेन सहस्रप्रकारत्वम्।   एकैस्या जातौ बहवः सहस्रसंख्याकाः हे भगवः षड्गुणोपेत त्वमीशानः समर्थः संस्तासां हेतीनां मुखा मुखानि शल्यानि पराचीना कृघ्यस्गसः पराङ्मुखानि कुरु॥</p>
<p>इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे चतुर्थप्रपाठके दशमोऽनुवाकः ॥ १० ॥</p>
<h2 id="चतरथषटक-पञचमपरपठक-एकदशऽनवक">चतुर्थाष्टके पञ्चमप्रपाठके एकादशोऽनुवाकः</h2>
<h2 id="अनवक-११-चतयगन-हममनतर-">अनुवाकः ११ चित्यग्नौ होममन्त्राः ।</h2>
<p>१-१० अनुष्टुप्, अग्निर्ऋषिः</p>
<h3 id="मनतर-261">मन्त्रः</h3>
<p>स॒हस्रा॑णि सहस्र॒शो ये रु॒द्रा अधि॒ भूम्या᳚म् ।<br>
तेषाꣳ॑ सहस्रयोज॒नेऽव॒ धन्वा॑नि तन्मसि ।</p>
<h4 id="टक-247">टीका</h4>
<p>२१३९ (अथ चतुर्थकाण्डे पञ्चमप्रपाठके एकादशोऽनुवाकः)।<br>
दशमेऽनुवाक ऋग्रूपाः केचिन्मन्त्रा उक्ताः ।</p>
<p>अथैकादशे शिष्ठा ऋचः शिष्ठानि यजूषि चोच्यन्ते।<br>
तत्राऽऽदौ दशसंख्याका ऋचः।   तासु प्रथमामाह– सहस्राणीनि।   भूम्यामधि भूमेरुपरि मे रुद्राः सहस्रशः सहस्रप्रकाराः  सहस्राणि सहस्रसंख्याकाः सन्ति।   सहस्रश इति जात्युक्तिः।   विनायकप्रथम (मथ) शैलादयो जातिभेदाः, ते सर्वेऽपि रुद्रविशेषाः।   तत्राप्येकस्यां जातौ बहुभिः सहस्रैः संख्याता मूर्तिविशेषाः।   तेषां सर्वेषां धन्वानि धनूंषि सहस्रयो जनेऽस्मत्तः सहस्रयोजनव्यवहितदेशेऽवतन्मसि, अवततज्याकानि स्थापयामः।</p>
<h3 id="मनतर-262">मन्त्रः</h3>
<p>अ॒स्मिन्म॑ह॒त्य॑र्ण॒वे᳚ऽन्तरि॑ख्षे भ॒वा अधि॑ ।<br>
{तेषाꣳ॑ सहस्रयोज॒नेऽव॒ धन्वा॑नि तन्मसि }</p>
<h4 id="टक-248">टीका</h4>
<p>अथ द्वितीयामाह— अस्मिन्निति।   अस्मिदृश्यमाने महत्यर्णये महासमुद्रसदृशे प्रौढेऽन्तरिक्षेऽधिश्रित्य वर्तमाना भवा रुद्रमूर्तिविशेषा ये सन्ति, तेषां सहस्रयोजन इत्याद्युक्ता  २१४१ र्थमुत्तरार्थं द्वितीयादिषु नवप्रान्तास्वृक्ष, अनुषज्जते।   तदनुषङ्गद्योतनायैव दशम्यामृचि पुनः पठितम्।</p>
<h3 id="मनतर-263">मन्त्रः</h3>
<p>नील॑ग्रीवाश्शिति॒कण्ठा᳚श्श॒र्वा अ॒धः ख्ष॑माच॒राः ।<br>
{तेषाꣳ॑ सहस्रयोज॒नेऽव॒ धन्वा॑नि तन्मसि }</p>
<h4 id="टक-249">टीका</h4>
<p>अथ तृतीयामाह– नीलग्रीवा इति।   ग्रीवायामेकस्मिन्प्रदेशे नीलवर्णा नीलग्रीवाः प्रदेशान्तरे श्वेतवर्णाः शितिकण्ठाः।   तादृशाः शर्वा रुद्रमूर्तिविशेषाः।   कीदृशाः अधः क्षमाचरा भूमेरधस्तात्पातालेषु संचरन्ति।   तेषामित्यादि पूर्ववत्।</p>
<h3 id="मनतर-264">मन्त्रः</h3>
<p>नील॑ग्रीवाश्शिति॒कण्ठा॒ दिवꣳ॑ रु॒द्रा उप॑श्रिताः ।<br>
{तेषाꣳ॑ सहस्रयोज॒नेऽव॒ धन्वा॑नि तन्मसि }</p>
<h4 id="टक-250">टीका</h4>
<p>अथ चतुर्थीमाह— नीलग्रीवा इति।   दिवमुपश्रिताः स्वर्गे वर्तमानाः।</p>
<h3 id="मनतर-265">मन्त्रः</h3>
<p>ये वृ॒ख्षेषु॑ स॒स्पिञ्ज॑रा॒ नील॑ग्रीवा॒ विलो॑हिताः ।<br>
{तेषाꣳ॑ सहस्रयोज॒नेऽव॒ धन्वा॑नि तन्मसि }</p>
<h4 id="टक-251">टीका</h4>
<p>अथ पञ्चमीमाह— ये वृक्षेष्विति।   यथा लोकेष्ववस्थिता रुद्रास्तथा वृक्षेष्ववस्थिताः।   तेषु केचित्सास्पिञ्जराः शष्पवद्वालतृणवित्पिञ्जरवर्णाः।   नीलग्रीवा नीलवर्णग्रीवाः।   केचिद्ग्रीवादेशे नीलवर्णोपेताः।   अपरे पुनर्विलोहिता विशेषेण रक्तवर्णाः।   ईदृशा ये सन्ति तेषामित्यादि।</p>
<h3 id="मनतर-266">मन्त्रः</h3>
<p>ये भू॒ताना॒मधि॑पतयो विशि॒खास॑ᳵ कप॒र्दिनः॑ ।<br>
{तेषाꣳ॑ सहस्रयोज॒नेऽव॒ धन्वा॑नि तन्मसि }</p>
<h4 id="टक-252">टीका</h4>
<p>अथ षष्ठीमाह— ये भूतानामिति।   भूतशब्देनान्तर्हितशरीराः सन्तो मनुष्योपद्रवकारिणो गणविशेषा उच्यन्ते।   तेषामधिपतयो ये रुद्रास्तेषु केचिद्विशिखासो युण्डिमूर्धानः।   अपरे कपर्दिनो जटाबन्धोपेतास्तेषा मित्यादि।</p>
<h3 id="मनतर-267">मन्त्रः</h3>
<p>ये अन्ने॑षु वि॒विध्य॑न्ति॒ पात्रे॑षु॒ पिब॑तो॒ जनान्॑ ।<br>
{तेषाꣳ॑ सहस्रयोज॒नेऽव॒ धन्वा॑नि तन्मसि }</p>
<h4 id="टक-253">टीका</h4>
<p>अथ सप्तमीमाह- ये अन्नेष्विति।   ये रुद्रा अन्नेषु भुज्यमानेषु गूढत्वेनावस्थिताः सन्तो जनान्विविघ्यन्ति विशेषेण धातुवैषम्यादिना बाधन्ते।   तथा पात्रेषु पातव्येषु क्षीरोदकादिषु गूढत्वेनावस्थिताः पिबतो जनान्विविध्यन्ति, तेषुमित्यादि।</p>
<h3 id="मनतर-268">मन्त्रः</h3>
<p>ये प॒थाम्प॑थि॒रख्ष॑य ऐलबृ॒दा य॒व्युधः॑ ।</p>
<ul>
<li>{तेषाꣳ॑ सहस्रयोज॒नेऽव॒ धन्वा॑नि तन्मसि }</li>
</ul>
<h4 id="टक-254">टीका</h4>
<p>अथाष्ठमीमाह ये पथामिति।  ये रुद्राः पथिरक्षयो लौकिकवैदिकमार्गाणां रक्षकाः।   नात्र केषांचिदेव मार्गाणां किंतु सर्वेषां पथां ते च रक्षकाः।   ऐलबृदा इराऽन्नं तस्य समूह ऐरम्।   एरेमेवैलं तद्विभ्रतीत्यैलभृतः।   ऐलभृत एवैलबृदा अन्नप्रदानेन पोषका इत्यर्थः।   ते च यव्युधः, यौति मिश्री भवति विरोधं करोतीति यु, शत्रुः।   युभिः शत्रुभिः सह युध्यन्तीति यव्युधः।   अस्मदनिष्ठनिवारका इत्यर्थः।   तेषामित्यादि ।</p>
<h3 id="मनतर-269">मन्त्रः</h3>
<p>ये ती॒र्थानि॑ [26]  प्र॒चर॑न्ति सृ॒काव॑न्तो निष॒ङ्गिणः॑ ।</p>
<ul>
<li>{तेषाꣳ॑ सहस्रयोज॒नेऽव॒ धन्वा॑नि तन्मसि }</li>
</ul>
<h4 id="टक-255">टीका</h4>
<p>अथ नवमीमाह— ये तीर्थानिति।   ये रुद्रास्तीर्थानि काशीप्रयागत्दीनि रक्षितुं प्रचरन्ति।      Page no.२१४२ कीदृशा रुद्राः सृकावन्तः सृकाश्छुरिका हस्ते धार्यमाणास्तीक्ष्णाग्रा आयुधत्रिशेषास्तद्युक्ताः केचित्।   अपरे निषङ्गिणः खड्गयुक्तास्तेषामित्यादि।</p>
<h3 id="मनतर-270">मन्त्रः</h3>
<p>य ए॒ताव॑न्तश्च॒ भूयाꣳ॑सश्च॒ दिशो॑ रु॒द्रा वि॑तस्थि॒रे ।<br>
तेषाꣳ॑ सहस्रयोज॒नेऽव॒ धन्वा॑नि तन्मसि ।</p>
<h4 id="टक-256">टीका</h4>
<p>अथ दशमीमाह— य एतावभ्तश्चेति।   ये रुद्रा एतावन्तश्च सहस्राणि सहस्रश दत्याद्यृग्भि र्यावन्त उक्तास्तावन्तोऽपि भूयांसश्चतोऽप्यधिका अन्ये बहवोऽपि दिशो वितस्थिरे सर्वा दिशः प्रविश्य स्थितास्तेषामित्यादि।</p>
<p>इत्थं द्वादशसंख्याका ऋच उक्ताः।</p>
<h3 id="सयकतमनतर-125">संयुक्तमन्त्रः</h3>
<p>नमो॑ रु॒द्रेभ्यो॒ ये पृ॑थि॒व्याय्ँये᳚ऽन्तरि॑ख्षे॒ ये दि॒वि येषा॒मन्न॒व्ँवातो॑ व॒र्षमिष॑व॒स्तेभ्यो॒ दश॒ प्राची॒र्दश॑ दख्षि॒णा दश॑ प्र॒तीची॒र्दशोदी॑ची॒र्दशो॒र्ध्वास्तेभ्यो॒ नम॒स्ते नो॑ मृडयन्तु॒ ते यन्द्वि॒ष्मो यश्च॑ नो॒ द्वेष्टि॒ तव्ँवो॒ जम्भे॑ दधामि ॥ [27]</p>
<h3 id="मनतर-271">मन्त्रः</h3>
<p>नमो॑ रु॒द्रेभ्यो॒ ये पृ॑थि॒व्याम्  {येषा॒मन्न᳚मिष॑वः - येषामन्नमिषवः}<br>
+++(तेभ्यो॒ दश॒ प्राची॒र्दश॑ दख्षि॒णा दश॑ प्र॒तीची॒र्दशोदी॑ची॒र्दशो॒र्ध्वास्तेभ्यो॒ नम॒स्ते नो॑ मृडयन्तु॒ ते यन्द्वि॒ष्मो यश्च॑ नो॒ द्वेष्टि॒ तव्ँवो॒ जम्भे॑ दधामि ॥)+++</p>
<h4 id="टक-257">टीका</h4>
<p>अथ त्रीणि यर्जष्युच्यन्ते— नमो रुद्रेभ्य इति।   अत्र पृथिव्यादिलोकभेदादिषुभेदाच्च यचुस्त्रयं द्रष्टव्यम्।   तदैवं पाठः संपद्यतेनमो रुद्रेभ्य इत्युपक्रम्य ये पृथिव्यां येषामन्नमिषव इत्याद्यो मन्त्रः।</p>
<p>येऽन्तरिक्षे येषां वात इषव इति द्वितीयो मन्त्रः।</p>
<p>ये दिवि येषां वर्षमिषव इति तृतीयो मन्त्रः ।   तेभ्यो दश प्राचीरित्यादि सर्वत्र समानम्।</p>
<p>ये रुद्राः पृथिव्यां वर्तन्ते तेष्वपि रुद्रेषु येषां रुद्रविशेषाणामन्नमेवेषवो बाणाः, अपथ्यान्नभक्षणे प्रवर्त्य वाऽन्नर्थं चौर्यं कारयित्वा वा यान्हिंसन्ति तान्प्रति हिंसकानां रुद्राणावन्नमेवेषवस्तेभ्यः।   पृथिव्यां स्थितेभ्योऽन्नबाणकेभ्यश्च रुद्रेभ्यो नमोऽस्तु।</p>
<h3 id="मनतर-272">मन्त्रः</h3>
<p>+++(नमो॑ रु॒द्रेभ्यो॒ )+++ ये᳚ऽन्तरि॑ख्षे { येषां॒व्वात॒ इष॑वः - येषां वात इषवः}<br>
+++(तेभ्यो॒ दश॒ प्राची॒र्दश॑ दख्षि॒णा दश॑ प्र॒तीची॒र्दशोदी॑ची॒र्दशो॒र्ध्वास्तेभ्यो॒ नम॒स्ते नो॑ मृडयन्तु॒ ते यन्द्वि॒ष्मो यश्च॑ नो॒ द्वेष्टि॒ तव्ँवो॒ जम्भे॑ दधामि ॥)+++</p>
<h4 id="टक-258">टीका</h4>
<p>तथा ये रुद्रा अन्तरिक्षे वर्तन्ते तेषामपि मध्ये येषां वात इषवस्तीव्रेण वायुना रोगानुत्पाद्य हिंसन्ति तभ्योऽन्तरिक्षवर्तिभ्यो वातेषुभ्यश्च रुद्रेभ्यो नमोऽस्तु।</p>
<h3 id="मनतर-273">मन्त्रः</h3>
<p>+++(नमो॑ रु॒द्रेभ्यो॒ )+++ ये दि॒वि { येषा॒व्ँव॒र्॒षमिष॑वः  - येषां वर्षमिषवः }<br>
+++(तेभ्यो॒ दश॒ प्राची॒र्दश॑ दख्षि॒णा दश॑ प्र॒तीची॒र्दशोदी॑ची॒र्दशो॒र्ध्वास्तेभ्यो॒ नम॒स्ते नो॑ मृडयन्तु॒ ते यन्द्वि॒ष्मो यश्च॑ नो॒ द्वेष्टि॒ तव्ँवो॒ जम्भे॑ दधामि ॥)+++</p>
<h4 id="टक-259">टीका</h4>
<p>तथा ये रुद्रा दिवि वर्तन्ते तेष्वपि येषां रुद्रविशेषाणां वर्षमेवेषवोऽतिवृष्ट्यनावृष्टिभ्यां प्राणिनो हिंसन्ति तेभ्यो दिवि स्थितेभ्यो वर्षेषुभ्यो रुद्रेभ्यो नमोऽस्तु।   कीदृशो नमस्कार इति स एव विशेष्यते दश प्राचीः, प्राङ्मुखत्वेनाञ्चलिकरणे दशाङ्गुलयः प्रागग्रा भवन्ति एवं दक्षिणादिषूर्ध्वाभ्तेषु योज्यम्।   ईदृशैरञ्जलिविशेषैस्तेभ्यो रुद्रेभ्यो नमोऽस्तु।</p>
<h3 id="मनतर-274">मन्त्रः</h3>
<p>ते नो॑ मृडयन्तु</p>
<h4 id="टक-260">टीका</h4>
<p>ते च  रुद्रा नोऽस्मान्मृडयन्तु सुखयन्तु।</p>
<h3 id="मनतर-275">मन्त्रः</h3>
<p>ते यन्द्वि॒ष्मो यश्च॑ नो॒ द्वेष्टि॒ तव्ँवो॒ जम्भे॑ दधामि</p>
<h4 id="टक-261">टीका</h4>
<p>ते च वयं नगस्कृतरुद्राः सन्तो यं वैरिणं तूष्णीमवस्थितमपि द्विष्मः, यश्च वैरी नोऽस्मांस्तुष्णीमवस्थितानपि द्वेष्टि तमुभयविधं वैरिणं हे रुद्रा वो युष्माकं जम्मे विदारितास्ये दधामि स्थापबामि।<br>
तमिममेकादशानुवाकत्मकं रुद्राध्यायं विनियुङ्क्ते—<br>
२१४३ “रुद्रो वा एष यदग्निः स एतार्हि जातो यर्हि सर्षश्चितः स यथा वत्सो जातः स्तनं प्रेप्सत्येवं वा एप एतर्हि भागधेयं प्रेप्सति तस्मै यदाहुतिं न जुहुया दध्वर्युं च यजमानं च ध्वायेच्छतरुद्रीयं जुहोति भागधेयेनैबैनꣳ शमयति नाऽऽर्तिमार्छत्पध्वर्युर्न यजमानः” (सं. का.  ५  प्र. ४  अ. ३)  इति।<br>
यस्मिन्काले चीयमानोऽग्निरशेषचितिनिष्पादनेन सर्वश्चितो भवति, एतस्मि न्कालेऽयमग्निरुत्पन्नो भवति।   सोऽयमुत्पन्नोऽग्निरेव रुद्र इत्युच्यते।   देवः स्वकीयवामवस्वदाने सति रोदनाद्वा प्राणिनां रोदनहेतुदुःखस्य द्गावणाद्वाऽग्निरेव रुद्रः।   यथा लोके जातो वत्सस्तदानीमेव स्तनं प्राप्तुमिच्छति, एवमेवैष एत स्गिंश्चितिसंपूर्तिकाले समुत्पन्नो रुद्रनामकोऽग्निः स्वकीयं भागामिच्छति।   तस्मा अग्नये कस्याश्चिदाहुतेरहोमेऽध्वर्युं यजमानं च भक्षयितुं ध्यायेदाग्निः।   अतस्तत्परिहाराय शतरुद्रीयं जुहुयात्।   शतमित्यपरिमितत्वं लक्ष्यते।   अपरिमिता रुद्रा यस्मिन्नध्याये प्रतिपाद्यन्ते सोऽध्यायः शतरुद्रीयः।   तेन होमे सति स्वकीयभागेन रुद्रस्य तुष्टत्वादध्वर्युयजमानौ न म्रियेते।</p>
<p>अथ होमद्रव्यं विधत्ते—<br>
“यद्ग्राम्याणां पशूनां पयसा जुहुयाद्ग्राम्यान्पशूञ्छुचाऽर्पयेद्यदारण्यानामारण्याञ्जर्तिलयवाग्वा वा जुहुयाद्रवीधुकयवाग्वा वा न ग्राम्यान्पशन्हिनस्ति नाऽऽरण्यान्” (सं. का. ५ प्र. ४ अ. ३) इति।<br>
शुचाऽर्पयेत्संतापेन रोगेण योजयेत्।   जर्तिला आरण्यतिलाः।   गवीधृका आरण्यगोधूमाः।<br>
पक्षान्तरं विधत्तेे—<br>
“अथो खल्वाहुरनाहुतिर्वै जर्तिलाश्च गवीधुकाश्चेत्यजक्षीरेण जहोत्याग्नेयी वा एषा यदजाऽऽहुत्येव जुहोति न ग्राम्यान्पशून्हिनस्ति नाऽऽरण्यान्” (सं. का. ५ प्र. ४ अ. ३) इति।  अदनीयं यद्द्गव्यं तदैवाऽऽहुतियोग्यं, “यदन्नः पुरुषो भवति तदन्नास्तस्य देवताः’ इति न्यायात्।   जर्तिला गवीधुकाश्च मनुष्यैर्नाद्यन्ते, तस्मादाहुतियोग्या न भवन्तीत्याहुः पूर्वपक्षोपन्यासादूर्ध्वमाहुः।   तस्मादुभयं परित्यज्या जाक्षीरेण जुहुयात्।   अजाग्न्योरुभयोः प्रजापतिमुखजन्यत्वेन साजात्यादि * ख. पुस्तकटिप्पणिकायाम् ‘अजक्षीरेणेति पाठो भवितुं युक्तः’ इति वतँते।<br>
२१४४ यमजाऽऽग्नेयी।   अत आहुतियोग्येव।   अतस्तत्क्षीरद्गव्येण जुहोति।   ग्राम्यारण्यपयसोः स्वीकारात्तेऽपि पशवो न हिंस्यन्ते।<br>
होमसाधनभूतां जुहूमपवदितुं साधनान्तरं विधत्ते—<br>
“अङ्गिरसः सुवर्गं लोकं यन्तोऽजायां धर्मं प्रासिञ्चन्त्सा शोचन्ती पर्णं पराऽजिहीत सोऽर्कोऽभवत्तदर्कस्यार्कत्वमर्कपर्णेन जुहोति सयोनित्वाय” (सं. का. ५ प्र. ४ अ. ३) इति।<br>
प्रवर्ग्यकाले महावीरे संतप्तं धृतं क्षीरसहितं धर्मस्तं धर्मं प्रयाणव्यग्रा अङ्गिरसः प्रमादादजायां प्रकर्षेणासिञ्चन्।   सा शोचन्ती साऽप्यजा तेनोष्णघृतेन तप्यमाना पर्णसदृशं स्वकीयं रोमसंघं भूमावपातयत्।   स च रोमसंघातोऽर्कः प्रसिद्धार्करूपेण प्ररूढः।   अर्चनीयेन पूज्येन प्रवर्ग्यघृतेन तथाविधेनाजारोमसंघातेन चात्पेन्नत्वादस्य स्थावरस्यार्कनाम संपन्नम्।   तेनार्कपर्णेन होमे सति पर्णक्षीरयोरुभयोरप्यनन्यकार्यत्वात्समानयोनित्वं संपाद्यते।<br>
होमकाले कंचिद्विशेषं विधत्ते
“उदङ्तिष्ठञ्जुहोत्येषा वै रुद्रस्य दिक्स्वायामेव दिशि रुद्रं निरवदयते चरमायामिष्टकायां जुहोत्यन्तत एव रुद्रं निरवदयते” (सं. का. ५ प्र. ४ अ. ३) इति।<br>
अन्त्यप्रदेशवर्तिनी चरमेष्टका।   सा च सूत्रकारेण दर्शिता “उत्तरस्य पक्षस्योत्तरापरस्याꣳ स्रक्त्यां विकर्त्याꣳ स्वयमातृण्णायाम्” इति।   अन्त्यदेशगतेन होमेन क्रूरीममं रुद्रमन्तत एव निःसारयति।<br>
रुद्राध्याये होमसाधनं मन्त्रविभागं विधत्तेे—<br>
“त्रेधाविभक्तं जुहोति त्रय इमे लोका इमानेव लोकान्त्सामावद्वीर्यान्करोति” (सं. का. ५ प्र. ४ अ. ३) इति।<br>
तत्र त्रेधाविभाग एवं करणीयः—
नमस्ते रुद्रेत्यारभ्य सभापतिभ्यश्च वोनम इत्यन्ता प्रथमो भागः ।
नमो अश्वेभ्य इत्यारभ्यावार्याय चेत्यन्तो द्वितीयो भागः।
नमः प्रतरणाय चेत्यारभ्य य एतावन्तश्चेत्यृचा सहितस्तृतीयो भागः।  २१४५ त्रिष्वप्याहुतिषु क्रमेण जानुदध्नादिदेशेषु स्रुग्धारणं हस्ताभिनयेन विधत्तेे—<br>
“इयत्यग्ने जुहोत्यथेयत्यथ ति त्रय इमे लोका एभ्य एवैनं लोकेभ्यः शनयति” (सं. का. ५ प्र. ४ अ. ३) इति।<br>
नमो रुद्रेभ्यो ये पृथिव्यामित्यादियजुस्रयसाध्यं होमं विधत्ते—<br>
तिस्रा उत्तरा आहुतीर्जुहोति षट्संपद्यन्ते षड्वा ऋतव ऋतुभिरेवैनꣳ शमयति” [ सं. का. ५ प्र. ४ अ. ३ ] इति।<br>
पूर्वोत्तरपक्षभङ्ग्याऽनुपरिक्रम्य होमं विधत्तेे—<br>
“यदनुपरिक्रामं जुहुयादन्तरवचारिणꣳ रुद्रं कुर्यादथो खल्वाहुः कस्यां वाऽह दिशि रुद्रः कस्यां वेत्यनुपरिक्राममेव होतव्यमपरिवर्गमेरेनैꣳ शमयति” [सं. का. ५ प्र. ४ अ. ३] इति।<br>
अनुपरिक्राममनुकमेण परितो भ्रमणं कृत्वा यदि जुहुयात्तदानीं तं रुद्रमन्त रवचारिणमग्निक्षेत्रस्य मध्ये प्रविश्य चरन्तं कुर्यात्।   स च प्रविष्टः क्रूरत्वादुपद्रवं करोत्येव।   तस्मात्परिभ्रमणं न कर्तव्यमिति पूर्वः पक्षः ।  अथोशब्दः सिद्धान्तोपक्रमार्थः।<br>
भिज्ञास्त्वेवमाहुः— खलुअहशब्द उपन्यस्तपक्षनिराकरणद्योतनार्थ!।   यदुक्तं पूर्वपक्षिणा तन्न भवतीत्यर्थः।   अयं रुद्रः सर्वत्र संचरन्कदा कस्यां दिशि र्वतते कस्यां वा न वर्तत इति को ज्ञातुं समर्थः।   अतो रुद्रमन्वेष्टुमनुक्रमेण परिभ्रमणं कृत्वैव होतव्यम्।   तथा सति परितो यत्र क्वापि स्थितं रुद्रमवर्णयित्यैव शान्तं करोति।   शान्तत्वादेवान्तः प्रविश्यायं रुद्रः सन्नन्तः संचरन्नोपद्रवं करोतीत्यर्थः।<br>
नमो रुद्रेभ्य इत्यादिमन्त्राणां यजमानवाचनं विधत्ते—<br>
“एता वै देवातः सुवर्ग्या या उत्तमास्ता यजमानं वाचयति ताभिरेवैनꣳसुवर्गं लोकं गमयति” [सं. का. ५ प्र. ४ अ. ३] इति।<br>
एतैर्यजुर्भिः प्रतिपादा या देवताः सन्ति ताः स्वर्गहेतवोऽत एवोत्तमा उत्कृष्टाः।   चरममन्त्रप्रतिपाद्यात्वाद्वोत्तमत्वम्।   ता अध्वर्युर्यजमानं वाचयेत्तत्प्रतिपाद  २१४६ कानि यजूंषि पाठयेदित्यर्थः।   तथा सति ताभिरेव देवताभिरेनं यजमानं स्वर्गं प्रापयति।<br>
अर्कपर्णस्य परित्यागदेशं विधत्ते—<br>
“यं द्विष्या स्य संचरे पशूनां न्यस्येद्यः प्रथमः पशुरभितिष्ठति स आर्तिनार्छति” (सं. का. ५ प्र. ४ अ. ३) इति।<br>
यं पुरुषं यजमानो द्विष्यात्तस्य पशूनां संचरप्रदेशे तदर्कपर्णं परित्यजेत्।   तत्त्यक्तं पर्णं यः पशुः प्रथम इतरेभ्यः पशुभ्बः पूर्वः सन्नभिक्रम्य तिष्ठति स श्रियेत।<br>
अत्र विनियोगसंग्रहः—<br>
प्रश्ने तु पञ्चमे प्रोक्तः शतरुद्रीयहोमकः।<br>
सभापतिभ्य इत्यन्त एको मन्त्रः प्रकीर्तितः॥<br>
अयार्यायेत्यन्त पकस्तन्मसीत्यन्त उत्तरः।<br>
नमो रुद्रेभ्य इत्येष पृथिव्यादिविभेदतः।<br>
त्रेधा भिन्नस्ततो होमे षण्मन्त्रा इह कीर्तिताः॥<br>
अत्र मीमांसा।<br>
दशमाध्यायस्माष्टमपादे चिन्तितम्— 	
जर्तिलोक्तेश्चतुर्धा किं विकल्पोऽथ पयश्रु(स्तु)तिः। <br>
विकल्पः पूर्ववन्मैवं वाक्यैक्यात्पयसा सह॥</p>
<p>अग्नो श्रूयते —<br>
“जर्तिलयवाग्वा वा जुहुयाद्गवीधुकयवाग्वा वा न ग्राम्यान्पशून्हिनस्ति नाऽऽरण्यानथो खल्वाहुरनाहुतिर्वै जर्तिलाश्च गवीधुकाश्चेत्यजक्षीरेण जुहोत्याग्नेयी वा एषा यदेकाऽऽहुत्यैव जुहोति” इति।   जर्तिला आरज्यतिला गवीधुक  आरण्यगोधूमास्तयोरुभयोर्विकल्पः श्रौत एव।   अनाहुतिरिति पूर्वेयापक्षयोर्दूषितत्वाद्धोमाभावस्तृतीयः पक्षः।   न चात्र जर्तिलगवीधुकयोरनाहुतित्ववचनेन पर्युदासः संभवति।   आहुतिपदान्वितस्य नञ्पदस्य जर्तिलगवीधुकपदा न्वयायोगात्।   पयोविधिश्चतुर्थः पक्षः।   एतेषां परस्परविरुद्धानां चतुर्णां गत्यन्तराभावेन षोडशीग्रहणवद्विक्तल्पे प्राप्ते ब्रूमः पथोविधिना सह जर्तिलादेरकवा क्यत्वेनार्थवादत्वं युक्तम्।   ग्राम्यारण्यपशुहिंसाराहित्येन प्रशस्तयोरपि जर्तिल   २१४७ गवोधुकयोरग्निहोमं प्रत्याहुतित्वं नास्ति।   पयसस्तु तदस्ति।   इत्थं महाभागं पय इति।   तस्मादर्थवादः॥</p>
<p>इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे पञ्चमप्रपाठके  एकादशोऽनुवाकः ॥   ११ ॥</p>
<p>वेदार्थस्य प्रकाशेन तमो हार्दं निवारयन्।<br>
पुमर्थांश्चतुरो देयाद्विद्यातीर्थमहेश्वरः॥</p>
<p>इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य श्रीवीरबुक्कमहाराजस्याऽऽज्ञापरिपालकेन माधावाचार्येण विरचिते  वेदार्थप्रकाशे कृष्णयजुर्वेदीयतैत्तिरीयसंहिताभाष्ये  चतुर्थकाण्डे पञ्चमः प्रपाठकः ॥  ५ ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH/yajuH/taittirIyam/saMhitA/sAyaNa-bhAShyam/4/5/">प्रपाठकः 5 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 5</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      <a href="https://github.com/vishvAsa/vedAH/actions/workflows/build.yml"><img src="https://github.com/vishvAsa/vedAH/actions/workflows/build.yml/badge.svg"> Built </a> on 2021 Jul 16 04:11:20 UTC. (<a href="http://google.com/search?q=04%3a11%3a20%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
