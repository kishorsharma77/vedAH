<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>वेदे विश्वासटिप्पन्यः  | प्रपाठकः १</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH/yajuH/taittirIyam/saMhitA/bhaTTa-bhAskara-bhAShyam/5/1/" rel="alternate" type="application/rss+xml" title="वेदे विश्वासटिप्पन्यः" />
    <link href="/vedAH/yajuH/taittirIyam/saMhitA/bhaTTa-bhAskara-bhAShyam/5/1/" rel="feed" type="application/rss+xml" title="वेदे विश्वासटिप्पन्यः" />

    <meta property="og:title" content="प्रपाठकः १" />
<meta property="og:description" content="अनुवाकः १ संयुक्तमन्त्रः सा॒वि॒त्राणि॑ जुहोति॒ प्रसू᳚त्यै चतुर्गृही॒तेन॑ जुहोति॒ चतु॑ष्पाद प॒शव॑ प॒शूने॒वाव॑ रुन्द्धे॒ चत॑स्रो॒ दिशो॑ दि॒ख्ष्वे॑व प्रति॑ तिष्ठति॒
मन्त्रः सा॒वि॒त्राणि॑ जुहोति । प्रसू᳚त्यै ।
च॒तु॒र्गृ॒ही॒तेन॑ जुहोति ।
चतु॑ष्पाद प॒शवः॑ ।
प॒शूने॒वाव॑ रुन्धे ।
चत॑स्रो॒ दिशः॑ । दि॒ख्ष्वे॑व प्रति॑ तिष्ठति ।
टीका 1अतः परं अग्निकाण्डमग्न्यार्षेयमारभ्यते । तत्राद्यं प्रश्नचतुष्टयमेकं काण्डं चतुर्थकाण्डाम्नातमन्त्रब्राह्मणं, शिष्टं प्रश्नत्रयं काण्डान्तरं प्रयोगविशेषार्थम् । तत्र उखां संभरिष्यतः सावित्रहोमं विदधाति - सावित्राणि जुहोतीति ॥ सावित्रैः मन्त्रैरेकाहुतिं जुहोति । मन्त्रबहुत्वात् बहुवचनम् । तत्र &lsquo;युञ्जानः प्रथमं मनः&rsquo; इत्याद्याः सप्त सावित्र्य ऋचः, एकं सावित्रं यजुः । &lsquo;नपुंसकमनपुंसकेन&rsquo; इति नपुंसकस्य शेषात्सावित्राणि सर्वाण्युच्यन्ते । &lsquo;युजे वाम्&rsquo; इत्यस्या अपि &lsquo;सूराः&rsquo; इति सूतिधात्वन्वयेन सावित्रत्वम्, यथा &lsquo;विश्वेदेवस्य नेतुः&rsquo; इति सूत्यर्थान्वयेन सावित्री ऋग्भवति । अन्ये तु छत्रिन्यायेनेत्याहुः, लिङ्गसमवायात् । प्रसूत्यै अनुज्ञानाय कर्मणो भवति सावित्राऽनुज्ञातं कर्म यथा स्यादिति । &lsquo;तादौ च&rsquo; इति गतेः प्रकृतिस्वरत्वम् । चतुर्गृहीतेनेत्यादि । गतम् ॥" />
<meta property="og:type" content="article" />
<meta property="og:url" content="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/" /><meta property="article:section" content="yajuH" />



<meta itemprop="name" content="प्रपाठकः १">
<meta itemprop="description" content="अनुवाकः १ संयुक्तमन्त्रः सा॒वि॒त्राणि॑ जुहोति॒ प्रसू᳚त्यै चतुर्गृही॒तेन॑ जुहोति॒ चतु॑ष्पाद प॒शव॑ प॒शूने॒वाव॑ रुन्द्धे॒ चत॑स्रो॒ दिशो॑ दि॒ख्ष्वे॑व प्रति॑ तिष्ठति॒
मन्त्रः सा॒वि॒त्राणि॑ जुहोति । प्रसू᳚त्यै ।
च॒तु॒र्गृ॒ही॒तेन॑ जुहोति ।
चतु॑ष्पाद प॒शवः॑ ।
प॒शूने॒वाव॑ रुन्धे ।
चत॑स्रो॒ दिशः॑ । दि॒ख्ष्वे॑व प्रति॑ तिष्ठति ।
टीका 1अतः परं अग्निकाण्डमग्न्यार्षेयमारभ्यते । तत्राद्यं प्रश्नचतुष्टयमेकं काण्डं चतुर्थकाण्डाम्नातमन्त्रब्राह्मणं, शिष्टं प्रश्नत्रयं काण्डान्तरं प्रयोगविशेषार्थम् । तत्र उखां संभरिष्यतः सावित्रहोमं विदधाति - सावित्राणि जुहोतीति ॥ सावित्रैः मन्त्रैरेकाहुतिं जुहोति । मन्त्रबहुत्वात् बहुवचनम् । तत्र &lsquo;युञ्जानः प्रथमं मनः&rsquo; इत्याद्याः सप्त सावित्र्य ऋचः, एकं सावित्रं यजुः । &lsquo;नपुंसकमनपुंसकेन&rsquo; इति नपुंसकस्य शेषात्सावित्राणि सर्वाण्युच्यन्ते । &lsquo;युजे वाम्&rsquo; इत्यस्या अपि &lsquo;सूराः&rsquo; इति सूतिधात्वन्वयेन सावित्रत्वम्, यथा &lsquo;विश्वेदेवस्य नेतुः&rsquo; इति सूत्यर्थान्वयेन सावित्री ऋग्भवति । अन्ये तु छत्रिन्यायेनेत्याहुः, लिङ्गसमवायात् । प्रसूत्यै अनुज्ञानाय कर्मणो भवति सावित्राऽनुज्ञातं कर्म यथा स्यादिति । &lsquo;तादौ च&rsquo; इति गतेः प्रकृतिस्वरत्वम् । चतुर्गृहीतेनेत्यादि । गतम् ॥">

<meta itemprop="wordCount" content="9562">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः १"/>
<meta name="twitter:description" content="अनुवाकः १ संयुक्तमन्त्रः सा॒वि॒त्राणि॑ जुहोति॒ प्रसू᳚त्यै चतुर्गृही॒तेन॑ जुहोति॒ चतु॑ष्पाद प॒शव॑ प॒शूने॒वाव॑ रुन्द्धे॒ चत॑स्रो॒ दिशो॑ दि॒ख्ष्वे॑व प्रति॑ तिष्ठति॒
मन्त्रः सा॒वि॒त्राणि॑ जुहोति । प्रसू᳚त्यै ।
च॒तु॒र्गृ॒ही॒तेन॑ जुहोति ।
चतु॑ष्पाद प॒शवः॑ ।
प॒शूने॒वाव॑ रुन्धे ।
चत॑स्रो॒ दिशः॑ । दि॒ख्ष्वे॑व प्रति॑ तिष्ठति ।
टीका 1अतः परं अग्निकाण्डमग्न्यार्षेयमारभ्यते । तत्राद्यं प्रश्नचतुष्टयमेकं काण्डं चतुर्थकाण्डाम्नातमन्त्रब्राह्मणं, शिष्टं प्रश्नत्रयं काण्डान्तरं प्रयोगविशेषार्थम् । तत्र उखां संभरिष्यतः सावित्रहोमं विदधाति - सावित्राणि जुहोतीति ॥ सावित्रैः मन्त्रैरेकाहुतिं जुहोति । मन्त्रबहुत्वात् बहुवचनम् । तत्र &lsquo;युञ्जानः प्रथमं मनः&rsquo; इत्याद्याः सप्त सावित्र्य ऋचः, एकं सावित्रं यजुः । &lsquo;नपुंसकमनपुंसकेन&rsquo; इति नपुंसकस्य शेषात्सावित्राणि सर्वाण्युच्यन्ते । &lsquo;युजे वाम्&rsquo; इत्यस्या अपि &lsquo;सूराः&rsquo; इति सूतिधात्वन्वयेन सावित्रत्वम्, यथा &lsquo;विश्वेदेवस्य नेतुः&rsquo; इति सूत्यर्थान्वयेन सावित्री ऋग्भवति । अन्ये तु छत्रिन्यायेनेत्याहुः, लिङ्गसमवायात् । प्रसूत्यै अनुज्ञानाय कर्मणो भवति सावित्राऽनुज्ञातं कर्म यथा स्यादिति । &lsquo;तादौ च&rsquo; इति गतेः प्रकृतिस्वरत्वम् । चतुर्गृहीतेनेत्यादि । गतम् ॥"/>

      
    

    <script src="/vedAH/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/vedAH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH\/edit\/content\/\u0022,\u0022mainSections\u0022:[\u0022atharva\u0022],\u0022mainsections\u0022:[\u0022atharva\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/vedAH\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/vedAH\/yajuH\/taittirIyam\/saMhitA\/bhaTTa-bhAskara-bhAShyam\/5\/1\/".replace(basePath, "/");
    pageVars.pageParams = {};
    pageVars.pageSource = "yajuH\/taittirIyam\/saMhitA\/bhaTTa-bhAskara-bhAShyam\/5\/1.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/vedAH/webpack_dist/main-bundle.js"></script>
    <script src="/vedAH/webpack_dist/transliteration-bundle.js"></script>
    <script src="/vedAH/non_webpack_js/disqus.js"></script>
    <script src="/vedAH/webpack_dist/ui_lib-bundle.js"></script>
    <script src="/vedAH/webpack_dist/search-bundle.js"></script>

    <link rel="stylesheet" href="/vedAH/css/fonts.css">
    <link rel="stylesheet" href="/vedAH/css/@fortawesome/fontawesome-free/css/solid.min.css">
    

    <link rel="stylesheet" href="/vedAH/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/" />
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/vedAH/" class="btn col border">
            <i class="fas fa-gopuram ">वेदे विश्वासटिप्पन्यः <br/> प्रपाठकः १</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः १">प्रपाठकः १</h1>
    
    <a id="editLink" class="btn btn-primary"  href="https://github.com/vishvAsa/vedAH/edit/content/yajuH/taittirIyam/saMhitA/bhaTTa-bhAskara-bhAShyam/5/1.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अनवक-१">अनुवाकः १</h2>
<h3 id="सयकतमनतर">संयुक्तमन्त्रः</h3>
<p>सा॒वि॒त्राणि॑ जुहोति॒ प्रसू᳚त्यै चतुर्गृही॒तेन॑ जुहोति॒ चतु॑ष्पाद प॒शव॑ प॒शूने॒वाव॑ रुन्द्धे॒ चत॑स्रो॒ दिशो॑ दि॒ख्ष्वे॑व प्रति॑ तिष्ठति॒</p>
<h3 id="मनतर">मन्त्रः</h3>
<p>सा॒वि॒त्राणि॑ जुहोति । प्रसू᳚त्यै ।<br>
च॒तु॒र्गृ॒ही॒तेन॑ जुहोति ।<br>
चतु॑ष्पाद प॒शवः॑ ।<br>
प॒शूने॒वाव॑ रुन्धे ।<br>
चत॑स्रो॒ दिशः॑ । दि॒ख्ष्वे॑व प्रति॑ तिष्ठति ।</p>
<h4 id="टक">टीका</h4>
<p>1अतः परं अग्निकाण्डमग्न्यार्षेयमारभ्यते । तत्राद्यं प्रश्नचतुष्टयमेकं काण्डं चतुर्थकाण्डाम्नातमन्त्रब्राह्मणं, शिष्टं प्रश्नत्रयं काण्डान्तरं प्रयोगविशेषार्थम् । तत्र उखां संभरिष्यतः सावित्रहोमं विदधाति - सावित्राणि जुहोतीति ॥ सावित्रैः मन्त्रैरेकाहुतिं जुहोति । मन्त्रबहुत्वात् बहुवचनम् । तत्र &lsquo;युञ्जानः प्रथमं मनः&rsquo; इत्याद्याः सप्त सावित्र्य ऋचः, एकं सावित्रं यजुः । &lsquo;नपुंसकमनपुंसकेन&rsquo; इति नपुंसकस्य शेषात्सावित्राणि सर्वाण्युच्यन्ते । &lsquo;युजे वाम्&rsquo; इत्यस्या अपि &lsquo;सूराः&rsquo; इति सूतिधात्वन्वयेन सावित्रत्वम्, यथा &lsquo;विश्वेदेवस्य नेतुः&rsquo; इति सूत्यर्थान्वयेन सावित्री ऋग्भवति । अन्ये तु छत्रिन्यायेनेत्याहुः, लिङ्गसमवायात् । प्रसूत्यै अनुज्ञानाय कर्मणो भवति सावित्राऽनुज्ञातं कर्म यथा स्यादिति । &lsquo;तादौ च&rsquo; इति गतेः प्रकृतिस्वरत्वम् । चतुर्गृहीतेनेत्यादि । गतम् ॥</p>
<h3 id="सयकतमनतर-1">संयुक्तमन्त्रः</h3>
<p>छन्दाꣳ॑सि दे॒वेभ्योऽपा᳚क्राम॒न्न वो॑ऽभा॒गानि॑ ह॒व्यव्ँव॑ख्ष्याम॒ इति॒ तेभ्य॑ ए॒तच्च॑तुर्गृही॒तम॑धारयन्पुरोनुवा॒क्या॑यै या॒ज्या॑यै दे॒वता॑यै वषट्का॒राय॒ यच्च॑तुर्गृही॒तञ्जु॒होति॒ छन्दाꣳ॑स्ये॒व तत्प्री॑णाति॒ तान्य॑स्य प्री॒तानि॑ दे॒वेभ्यो॑ ह॒व्यव्ँव॑हन्ति॒</p>
<h3 id="मनतर-1">मन्त्रः</h3>
<p>छन्दाꣳ॑सि दे॒वेभ्योऽपा᳚क्रामन् ।<br>
न वो॑ऽभा॒गानि॑ ह॒व्यव्ँ व॑ख्ष्याम॒ इति॑ ।<br>
तेभ्य॑ ए॒तच् च॑तुर्गृही॒तम् अ॑धारयन् ।<br>
पु॒रो॒नु॒वा॒क्या॑यै या॒ज्या॑यै दे॒वता॑यै वषट्का॒राय॑ ।<br>
यच् च॑तुर्गृही॒तञ् जु॒होति॒ , छन्दाꣳ॑स्ये॒व तत् प्री॑णाति ।<br>
तान्य॑स्य प्री॒तानि॑ दे॒वेभ्यो॑ ह॒व्यव्ँ व॑हन्ति ।</p>
<h4 id="टक-1">टीका</h4>
<p>2छन्दांसीत्यादि ॥ प्रायेणाग्निविषयाणि छन्दांसि चत्वारि गायत्री त्रिष्टुप् जगती अनुष्टुबिति भागानि वयं युष्माकं हव्यं न वक्ष्याम इत्यभिधाय देवेभ्यः छन्दांसि अपाक्रामन् । ततो देवाः तेभ्यः एतच्चतुर्गृहीतं अधारयन् छन्दोर्थमेतत् अकल्पयन् । किम्? पुरोनुवाक्यादिभ्यश्चतुर्भ्यः यद्गृहीतं तद्गायत्र्याद्यर्थमधारयन् । सर्वत्र हि पुरोनुवाक्यादिभ्यः चतुर्गृहीते इदमिदानीं छन्दोभ्यः इति । तस्मात् चतुर्गृहीतस्य होमः इदानीं छन्दसां प्रीणनार्थं भवति । तानि च प्रीतानि अस्य देवेभ्यो हव्यं वहन्ति ॥</p>
<h3 id="सयकतमनतर-2">संयुक्तमन्त्रः</h3>
<p>यङ्का॒मये॑त [1]<br>
पापी॑यान्थ्स्या॒दित्येकै॑क॒न्तस्य॑ जुहुया॒दाहु॑तीभिरे॒वैन॒मप॑ गृह्णाति॒ पापी॑यान्भवति॒ यङ्का॒मये॑त॒ वसी॑यान्थ्स्या॒दिति॒ सर्वा॑णि॒ तस्या॑नु॒द्रुत्य॑ जुहुया॒दाहु॑त्यै॒वैन॑म॒भि क्र॑मयति॒ वसी॑यान्भव॒त्यथो॑ य॒ज्ञस्यै॒वैषाभिक्रा᳚न्ति॒र्</p>
<h3 id="मनतर-2">मन्त्रः</h3>
<p>यङ्का॒मये॑त -<br>
&ldquo;पापी॑यान्थ् स्या॒द्&rdquo; इति॑ । एकै॑क॒न् तस्य॑ जुहुयात् ।<br>
आहु॑तीभिर् ए॒वैन॒मप॑ गृह्णाति॒ , पापी॑यान् भवति ।<br>
यङ्का॒मये॑त॒ -
&ldquo;वसी॑यान्थ् स्या॒द्&rdquo; इति॑ ।<br>
सर्वा॑णि॒ तस्या॑नु॒द्रुत्य॑ जुहुयात् ।<br>
आहु॑त्यै॒वैन॑म् अ॒भि क्र॑मयति॒ , वसी॑यान् भवति ।<br>
अथो॑ य॒ज्ञस्यै॒वैषाभिक्रा᳚न्तिः ।</p>
<h4 id="टक-2">टीका</h4>
<p>3यं कामयेतेत्यादि ॥ पापीयान् पापधरः एकैकं प्रतिमन्त्रं च जुहुयात् । &lsquo;एकं बहुव्रीहिवत्&rsquo; इति द्विप्रयोगे विभक्तिलोपः । अवग्रहे तु विभक्तिः श्रूयते । आहुतिशब्दस्य संहितायां छान्दसं दीर्घत्वम् । वसीयान् वसुमत्तरः विन्मतोर्लुक् &lsquo;टेः&rsquo; इति टिलोपः । सर्वाण्यनुद्रुत्य अन्ते एकामाहुतिं जुहुयात् । तत आहुत्या एकया उपरि क्रियमाणया एनमभिक्रमयति उपरि गमयति ततो वसीयान् भवति । अथो अपि च यज्ञस्यैव इयमभिक्रान्तीः यज्ञमेवानेन अभिक्रामयति ॥</p>
<h3 id="सयकतमनतर-3">संयुक्तमन्त्रः</h3>
<p>एति॒ वा ए॒ष य॑ज्ञमु॒खादृद्ध्या॒ यो᳚ऽग्नेर्दे॒वता॑या॒ एत्य॒ष्टावे॒तानि॑ सावि॒त्राणि॑ भवन्त्य॒ष्टाख्ष॑रा गाय॒त्री गा॑य॒त्रः [2]<br>
अ॒ग्निस्तेनै॒व य॑ज्ञमु॒खादृद्ध्या॑ अ॒ग्नेर्दे॒वता॑यै॒ नैत्य्</p>
<h3 id="मनतर-3">मन्त्रः</h3>
<p>एति॒ वा ए॒ष य॑ज्ञमु॒खाद् ऋद्ध्या॒ यो᳚ ऽग्नेर् दे॒वता॑या॒ एति॑ ।<br>
अ॒ष्टावे॒तानि॑ सावि॒त्राणि॑ भवन्ति ।<br>
अ॒ष्टाख्ष॑रा गाय॒त्री ।<br>
गा॒य॒त्रो᳚ ऽग्निः । [2]<br>
तेनै॒व य॑ज्ञमु॒खादृद्ध्या॑ अ॒ग्नेर्दे॒वता॑यै॒ नैति॑ ।</p>
<h4 id="टक-3">टीका</h4>
<p>4एति वा इत्यादि ॥ यज्ञमुखादारभ्य एष ऋद्ध्या एति अपगच्छति ऋद्धिहीनो भवति योऽग्नेः यज्ञदेवताया एति अग्निं हुत्वा उखादि संभरिष्यन् गच्छंति यज्ञमुखात् ऋद्ध्याः अग्नेश्च देवतायाः नापैति देवताया अग्नेः परिग्रहात् । पञ्चम्यर्थे चतुर्थी ॥</p>
<h3 id="सयकतमनतर-4">संयुक्तमन्त्रः</h3>
<p>अ॒ष्टौ सा॑वि॒त्राणि॑ भव॒न्त्याहु॑तिर्नव॒मी त्रि॒वृत॑मे॒व य॑ज्ञमु॒खे वि या॑तयति॒</p>
<h3 id="मनतर-4">मन्त्रः</h3>
<p>अ॒ष्टौ सा॑वि॒त्राणि॑ भव॒न्त्य् आहु॑तिर् नव॒मी ।<br>
त्रि॒वृत॑मे॒व य॑ज्ञमु॒खे वि या॑तयति ।</p>
<h4 id="टक-4">टीका</h4>
<p>5अष्टौ सावित्राणीत्यादि ॥ अष्टौ मन्त्राः एकाहुतिः नवमी नवत्वान्वयात् । त्रिवृतं नवस्तोत्रीयं होमं यज्ञमुखे वियातयति व्यापारयति ॥</p>
<h3 id="सयकतमनतर-5">संयुक्तमन्त्रः</h3>
<p>यदि॑ का॒मये॑त॒ छन्दाꣳ॑सि यज्ञयश॒सेना᳚र्पयेय॒मित्यृच॑मन्त॒माङ्कु॑र्या॒च्छन्दाꣳ॑स्ये॒व य॑ज्ञयश॒सेना᳚र्पयति॒ यदि॑ का॒मये॑त॒ यज॑मानय्ँयज्ञयश॒सेना᳚र्पयेय॒मिति॒ यजु॑रन्त॒मङ्कु॑र्या॒द्यज॑मानमे॒व य॑ज्ञयश॒सेना᳚र्पयत्यृ॒चा स्तोम॒ꣳ॒ सम॑र्ध॒येति॑ [3]<br>
आ॒ह॒ समृ॑द्ध्यै</p>
<h3 id="मनतर-5">मन्त्रः</h3>
<p>यदि॑ का॒मये॑त॒ -<br>
&ldquo;छन्दाꣳ॑सि यज्ञयश॒सेना᳚र्पयेयम्&rdquo; इति॑ + ऋच॑मन्त॒माङ् कु॑र्यात् ।<br>
छन्दाꣳ॑स्ये॒व य॑ज्ञयश॒सेना᳚र्पयति ।<br>
यदि॑ का॒मये॑त॒ -<br>
&ldquo;यज॑मानय्ँ यज्ञयश॒सेना᳚र्पयेय॒म्&rdquo; इति॒ , यजु॑रन्त॒मङ् कु॑र्यात् ।<br>
यज॑मानमे॒व य॑ज्ञयश॒सेना᳚र्पयति ।<br>
&ldquo;ऋ॒चा स्तोम॒ꣳ॒ सम॑र्ध॒य&rdquo;+ इत्या॑ह । [3]<br>
समृ॑द्ध्यै ।</p>
<h4 id="टक-5">टीका</h4>
<p>6यदीत्यादि ॥ यज्ञयशसं यज्ञफलम् । &lsquo;अनसन्तान्नपुंसकात्&rsquo; इत्यच्समासान्तः । अर्पयेयं प्रापयेयम् । अन्तमां अन्तिमाम्, छान्दसो वर्णविकारः, डिमचो वा आदिलोपः । गतमन्यत् । यद्वा - अन्तिकस्यापि तमे तादिलोपः । &lsquo;ऋचा स्तोमम्&rsquo; इत्युपस्थानमन्त्रः ॥</p>
<h3 id="सयकतमनतर-6">संयुक्तमन्त्रः</h3>
<p>च॒तुर्भि॒रभ्रि॒मा द॑त्ते च॒त्वारि॒ छन्दाꣳ॑सि॒ छन्दो॑भिरे॒व दे॒वस्य॑ त्वा सवि॒तु प्र॑स॒व इत्या॑ह॒ प्रसू᳚त्या</p>
<h3 id="मनतर-6">मन्त्रः</h3>
<p>च॒तुर्भि॒रभ्रि॒मा द॑त्ते ।<br>
च॒त्वारि॒ छन्दाꣳ॑सि ।<br>
दे॒वस्य॑ त्वा सवि॒तु प्र॑स॒व इत्या॑ह ।<br>
प्रसू᳚त्यै ।</p>
<h4 id="टक-6">टीका</h4>
<p>7चतुर्भिरित्यादि ॥ &lsquo;देवस्य&rsquo; इत्यादिभिः चतुर्भिः मन्त्रैः खनित्रमादत्ते । चत्वारि गायत्र्यादीनि छन्दांसि चतुर्षु मन्त्रेषु श्रुतानि । तेन छन्दोभिरेव अभ्र्यादानं कृतं भवति । चतुर्भिरिति &lsquo;झल्युपोत्तमम्&rsquo; इत्युपोत्तमस्योदात्तत्वम् । देवस्येत्यादि । गतम् ॥</p>
<h3 id="सयकतमनतर-7">संयुक्तमन्त्रः</h3>
<p>अ॒ग्निर्दे॒वेभ्यो॒ निला॑यत॒ स वेणु॒म्प्रावि॑श॒थ्स ए॒तामू॒तिमनु॒ सम॑चर॒द्यद्वेणोः᳚ सुषि॒रꣳ सु॑षि॒राभ्रि॑र्भवति सयोनि॒त्वाय॒</p>
<h3 id="मनतर-7">मन्त्रः</h3>
<p>अ॒ग्निर्दे॒वेभ्यो॒ निला॑यत ।<br>
स वेणु॒म् प्रावि॑शत् ।<br>
स ए॒तामू॒तिमनु॒ सम॑चर॒द् , यद् वेणोः᳚ सुषि॒रम् ।<br>
सु॑षि॒राभ्रि॑र्भवति सयोनि॒त्वाय ।</p>
<h4 id="टक-7">टीका</h4>
<p>8अग्निर्देवेभ्य इत्यादि ॥ निलायत निरगच्छत् । &lsquo;उपसर्गस्यायतौ&rsquo; इति लत्वम् । विकारवत्त्वादनवग्रहणम् । वेणुं प्रविश्य ऊतिं रन्ध्रं कुर्वन् वेणोरन्तरालं समचरत् यदिदानीं वेणोः सुषिरं पश्यामः तत्पूर्वमग्निना कृतम् । &lsquo;ऊतियूति&rsquo; इति क्तिन उदात्तत्वम् । सुषिरेत्यादि । योन्या सह सयोनित्वम् ॥</p>
<h3 id="सयकतमनतर-8">संयुक्तमन्त्रः</h3>
<p>स यत्र॑य॒त्राव॑स॒त्तत्कृ॒ष्णम॑भवत्कल्मा॒षी भ॑वति रू॒पस॑मृद्ध्या उभयतः॒ख्ष्णूर्भ॑वती॒तश्चा॒मुत॑श्चा॒र्कस्याव॑रुद्ध्यै</p>
<h3 id="मनतर-8">मन्त्रः</h3>
<p>स यत्र॑य॒त्राव॑स॒त् तत् कृ॒ष्णम् अ॑भवत्।<br>
क॒ल्मा॒षी भ॑वति रू॒पस॑मृद्ध्यै ।<br>
उ॒भ॒य॒तः॒ख्ष्णूर्भ॑वति ।<br>
इ॒तश् चा॒मुत॑श् चा॒र्कस्याव॑रुद्ध्यै ।</p>
<h4 id="टक-8">टीका</h4>
<p>9स इत्यादि ॥ कल्माषी कृष्णबिन्दुमती श्वेता । &lsquo;अन्यतो ङीष्&rsquo; इति ङीष् । उभयतःक्ष्णूः उभयोरन्तरयोर्निशिता सूक्ष्मा, क्ष्णु तेजने क्विपि छान्दसं दीर्घत्वम् । इतश्चेत्यादि । इह अस्मादपि लोकात् अर्कस्य अन्नस्य अवरुद्ध्यै भवति ॥</p>
<h3 id="सयकतमनतर-9">संयुक्तमन्त्रः</h3>
<p>व्याममा॒त्री भ॑वत्ये॒ताव॒द्वै पुरु॑षे वी॒र्य॑व्ँ वी॒र्य॑सम्मि॒ताऽप॑रिमिता भव॒त्यप॑रिमित॒स्याव॑रुद्ध्यै॒ यो वन॒स्पती॑नाम्फल॒ग्रहि॒स्स ए॑षाव्ँवी॒र्या॑वान्फल॒ग्रहि॒र्वेणु॑र्वैण॒वी भ॑वति वी॒र्य॑स्याव॑रुद्ध्यै ॥ [4]</p>
<h3 id="मनतर-9">मन्त्रः</h3>
<p>व्या॒म॒मा॒त्री भ॑वति ।<br>
ए॒ताव॒द् वै पुरु॑षे वी॒र्य᳚म् ।<br>
वी॒र्य॑सम्मि॒ता ।<br>
अप॑रिमिता भव॒ति ।<br>
अप॑रिमित॒स्याव॑रुद्ध्यै ।<br>
यो वन॒स्पती॑नाम् फल॒ग्रहि॒स् स ए॑षाव्ँ वी॒र्या॑वान् ।<br>
फ॒ल॒ग्रहि॒र् वेणुः॑ ।<br>
वै॒ण॒वी भ॑वति वी॒र्य॑स्याव॑रुद्ध्यै ॥ [4]</p>
<h4 id="टक-9">टीका</h4>
<p>10व्याममात्री भवतीति ॥ पञ्चारत्निर्व्यामः । चतुररत्निरित्येके । एतावदिति । व्यामप्रमाणं पुरुषे वीर्यम् यस्माद्वीर्येण सम्मिता परिच्छिन्ना । &lsquo;तृतीयाकर्मणि&rsquo; इति पूर्वपदप्रकृतिस्वरत्वम् । अपरिमितेत्यादि । गतम् । वनस्पतीनां मध्ये यः फलग्रहिः फलानि बहूनि गृह्णाति स एष वेणुः अस्य तु विशेषः एषां फलग्रहीणां मध्ये एष वीर्यावान् । छान्दसं सांहितिकं दीर्घत्वम् । फलेग्रहिरिति इन्प्रत्ययान्तो निपात्यते, व्यत्ययेन निपातितं एत्वं निवर्तते । वनस्पतिशब्दः उक्तस्वरः । वैणवीत्यादि । गतम् ॥</p>
<p>इति पञ्चमकाण्डे प्रथमप्रश्ने प्रथमोनुवाकः ॥</p>
<h2 id="अनवक-२">अनुवाकः २</h2>
<h3 id="सयकतमनतर-10">संयुक्तमन्त्रः</h3>
<p>व्यृ॑द्ध॒व्ँवा ए॒तद्य॒ज्ञस्य॒ यद॑य॒जुष्के॑ण क्रि॒यत॑ इ॒माम॑गृभ्णन्रश॒नामृ॒तस्येत्य॑श्वाभि॒धानी॒मा द॑त्ते॒ यजु॑ष्कृत्यै य॒ज्ञस्य॒ समृ॑द्ध्यै॒ प्रतू᳚र्तव्ँवाजि॒न्ना द्र॒वेत्यश्व॑म॒भि द॑धाति रू॒पमे॒वास्यै॒तन्म॑हि॒मान॒व्ँव्याच॑ष्टे यु॒ञ्जाथा॒ꣳ॒ रास॑भय्ँयु॒वमिति॑ गर्द॒भमस॑त्ये॒व ग॑र्द॒भम्प्रति॑ ष्ठापयति॒ तस्मा॒दश्वा᳚द्गर्द॒भोऽस॑त्तरो॒ योगे॑योगे त॒वस्त॑र॒मित्या॑ह [5]<br>
योगे॑योग ए॒वैन॑य्ँयुङ्क्ते॒ वाजे॑वाजे हवामह॒ इत्या॒हान्न॒व्ँवै वाजोऽन्न॑मे॒वाव॑ रुन्द्धे॒ सखा॑य॒ इन्द्र॑मू॒तय॒ इत्या॑हेन्द्रि॒यमे॒वाव॑ रुन्द्धे॒</p>
<h3 id="मनतर-10">मन्त्रः</h3>
<p>व्यृ॑द्ध॒व्ँवा ए॒तद्य॒ज्ञस्य॒ यद॑य॒जुष्के॑ण क्रि॒यते᳚ ।<br>
इ॒माम् अ॑गृभ्णन्रश॒नाम् ऋ॒तस्येत्य् अ॑श्वाभि॒धानी॒मा द॑त्ते ।<br>
यजु॑ष्कृत्यै य॒ज्ञस्य॒ समृ॑द्ध्यै ।<br>
प्रतू᳚र्तव्ँ वाजि॒न्ना द्र॒वेत्य्  अश्व॑म॒भि द॑धाति ।<br>
रू॒पमे॒वास्यै॒तन् म॑हि॒मान॒व्ँ व्याच॑ष्टे ।<br>
यु॒ञ्जाथा॒ꣳ॒ रास॑भय्ँयु॒वम् इति॑ गर्द॒भम् ।<br>
अस॑त्ये॒व ग॑र्द॒भम् प्रति॑ ष्ठापयति ।<br>
तस्मा॒दश्वा᳚द् गर्द॒भो ऽस॑त्तरः ।
&ldquo;योगे॑योगे त॒वस्त॑र॒म्&rdquo; इत्या॑ह [5]<br>
योगे॑योग ए॒वैन॑य्ँ युङ्क्ते ।<br>
वाजे॑वाजे हवामह॒ इत्या॑ह ।<br>
अन्न॒व्ँ वै वाजः॑ । अन्न॑म् ए॒वाव॑ रुन्धे ।<br>
सखा॑य॒ इन्द्र॑मू॒तय॒ इत्या॑ह ।<br>
इ॒न्द्रि॒यमे॒वाव॑ रुन्धे ।</p>
<h4 id="टक-10">टीका</h4>
<p>1व्यृद्धमित्यादि ॥ व्यृद्धं वृद्धिहीनमेतत्कर्म यत् अयजुष्केण अमन्त्रकेण अङ्गेन क्रियते । कमण्यपि निष्ठायाः &lsquo;गतिरनन्तरः&rsquo; इति गतेः प्रकृतिस्वरत्वम् । व्यृद्धमिति । &lsquo;उदात्तस्वरितयोर्यणः&rsquo; इति ऋकारस्स्वर्यते । इमामित्यादि । अश्वाभिधानीं अश्वबन्धिनीं रशनां यजुष्कृत्यै यजुषा कृतत्वाय । प्रतूर्तमित्यादि । गतम् ॥</p>
<h3 id="सयकतमनतर-11">संयुक्तमन्त्रः</h3>
<p>ऽग्निर्दे॒वेभ्यो॒ निला॑यत॒ तम्प्र॒जाप॑ति॒रन्व॑विन्दत्प्राजाप॒त्योऽश्वोऽश्वे॑न॒ सम्भ॑र॒त्यनु॑वित्त्यै पापवस्य॒सव्ँवा ए॒तत्क्रि॑यते॒ यच्छ्रेय॑सा च॒ पापी॑यसा च समा॒नङ्कर्म॑ कु॒र्वन्ति॒ पापी॑यान् [6]<br>
ह्यश्वा᳚द्गर्द॒भोऽश्व॒म्पूर्व॑न्नयन्ति</p>
<h3 id="मनतर-11">मन्त्रः</h3>
<p>अ॒ग्निर्दे॒वेभ्यो॒ निला॑यत ।<br>
तम् प्र॒जाप॑ति॒रन्व॑विन्दत् ।<br>
प्रा॒जा॒प॒त्यो ऽश्वः॑ ।<br>
अश्वे॑न॒ सम्भ॑र॒त्य् अनु॑वित्त्यै ।<br>
पा॒प॒व॒स्य॒सव्ँ वा ए॒तत् क्रि॑यते॒ , यच् छ्रेय॑सा च॒ पापी॑यसा च समा॒नङ् कर्म॑ कु॒र्वन्ति॑ ।<br>
पापी॑यान् ह्यश्वा᳚द् गर्द॒भः । [6]<br>
अश्व॒म् पूर्व॑न् नयन्ति ।</p>
<h4 id="टक-11">टीका</h4>
<p>2अग्निर्देवेभ्य इत्यादि ॥ देवेभ्योपक्रान्तमग्निं प्रजापतिरन्वविन्दत् अन्विष्य लब्धवान् । अश्वोयं प्राजापत्यः । तस्मादश्वेन संभरणं अग्नेर्लाभाय भवति ॥</p>
<h3 id="सयकतमनतर-12">संयुक्तमन्त्रः</h3>
<p>पापवस्य॒सस्य॒ व्यावृ॑त्त्यै॒ तस्मा॒च्छ्रेयाꣳ॑स॒म्पापी॑यान्प॒श्चादन्वे॑ति</p>
<h3 id="मनतर-12">मन्त्रः</h3>
<p>पा॒प॒व॒स्यसस्य॒ व्यावृ॑त्त्यै ।<br>
तस्मा॒च् छ्रेयाꣳ॑स॒म् पापी॑यान् प॒श्चादन्वे॑ति ।</p>
<h4 id="टक-12">टीका</h4>
<p>3पापवस्यसमित्यादि ॥ पापेन वसीयसं वसुमत्तरं पापेनैव वसुनास्तीति विन्मतोर्लुक् । यद्वा - पापं वसु यस्य स पापवसुः, तस्मात् आतिशायिनिकः &lsquo;टेः&rsquo; इति टिलोपः, छान्दस ईकारलोपः, &lsquo;अनसन्तान्नपुंसकात्&rsquo; इत्यच्समासान्तः । यद्वा - पापं च शुभं च सह क्रियते इति तद्व्यावृत्तिः विभागः ॥</p>
<h3 id="सयकतमनतर-13">संयुक्तमन्त्रः</h3>
<p>ब॒हुर्वै भव॑तो॒ भ्रातृ॑व्यो॒ भव॑तीव॒ खलु॒ वा ए॒ष यो᳚ऽग्निञ्चि॑नु॒ते व॒ज्र्यश्व॑ प्र॒तूर्व॒न्नेह्य॑व॒क्राम॒न्नश॑स्ती॒रित्या॑ह॒ वज्रे॑णै॒व पा॒प्मान॒म्भ्रातृ॑व्य॒मव॑ क्रामति रु॒द्रस्य॒ गाण॑पत्या॒दित्या॑ह रौ॒द्रा वै प॒शवो॑ रु॒द्रादे॒व [7]<br>
प॒शून्नि॒र्याच्या॒त्मने॒ कर्म॑ कुरुते</p>
<h3 id="मनतर-13">मन्त्रः</h3>
<p>ब॒हुर्वै भव॑तो॒ भ्रातृ॑व्यः ।
भव॑तीव॒ खलु॒ वा ए॒ष यो᳚ ऽग्निञ्चि॑नु॒ते ।<br>
व॒ज्र्यश्वः॑ ।<br>
प्र॒तूर्व॒न्न् एह्य॑व॒क्राम॒न्न् अश॑स्ती॒र्&quot; इत्या॑ह ।<br>
वज्रे॑णै॒व पा॒प्मान॒म् भ्रातृ॑व्य॒मव॑ क्रामति ।<br>
रु॒द्रस्य॒ गाण॑पत्या॒द् इत्या॑ह ।<br>
रौ॒द्रा वै प॒शवः॑ । रु॒द्रादे॒व प॒शून् नि॒र्याच्या॒त्मने॒ कर्म॑ कुरुते । [7]</p>
<h4 id="टक-13">टीका</h4>
<p>4बहुर्वा इत्यादि ॥ भवतः भूतिं लिप्समानस्य बहुः भ्रातृव्यः अनेको बाधकः यश्चाग्निं चिनुते अयमपि भवति भवत्येव तस्मात् बहुभ्रातृव्यः यज्ञार्थं यज्ञात्मानं अश्वं पूर्वं नीयमानं प्रतूर्वन् एहीत्यनुमन्त्रयते । ततो वज्रेणैव पाप्मानं भ्रातृयं अवक्रामति अवष्टभ्य हिनस्ति, मन्त्रलिङ्गं च &lsquo;अवक्रामन्नशस्तीः&rsquo; इति । अशस्तयः अकीर्तयः । भ्रातृशब्दात् &lsquo;व्यन् सपत्ने&rsquo; इति व्यन्प्रत्ययः । रुद्रस्येत्यादि । गतम् ॥</p>
<h3 id="सयकतमनतर-14">संयुक्तमन्त्रः</h3>
<p>पू॒ष्णा स॒युजा॑ स॒हेत्या॑ह पू॒षा वा अध्व॑नाꣳ सन्ने॒ता सम॑ष्ट्यै॒ पुरी॑षायतनो॒ वा ए॒ष यद॒ग्निरङ्गि॑रसो॒ वा ए॒तमग्रे॑ दे॒वता॑ना॒ꣳ॒ सम॑भरन्पृथि॒व्यास्स॒धस्था॑द॒ग्निम्पु॑री॒ष्य॑मङ्गिर॒स्वदच्छे॒हीत्या॑ह॒ साय॑तनमे॒वैन॑न्दे॒वता॑भि॒स्सम्भ॑रत्य॒ग्निम्पु॑री॒ष्य॑मङ्गिर॒स्वदच्छे॑म॒ इत्या॑ह येन॑ [8]<br>
स॒ङ्गच्छ॑ते॒ वाज॑मे॒वास्य॑ वृङ्क्ते</p>
<h3 id="मनतर-14">मन्त्रः</h3>
<p>पू॒ष्णा स॒युजा॑ स॒हेत्या॑ह ।<br>
पू॒षा वा अध्व॑नाꣳ सन्ने॒ता । सम॑ष्ट्यै ।<br>
पुरी॑षायतनो॒ वा ए॒ष यद॒ग्निः ।<br>
अङ्गि॑रसो॒ वा ए॒तमग्रे॑ दे॒वता॑ना॒ꣳ॒ सम॑भरन् ।<br>
&ldquo;पृ॒थि॒व्यास् स॒धस्था॑द् अ॒ग्निम् पु॑री॒ष्य॑मङ्गिर॒स्वदच्छे॒हि&rdquo;+ इत्या॑ह ।<br>
साय॑तनम् ए॒वैन॑न् दे॒वता॑भि॒स् सम्भ॑रति ।<br>
&ldquo;अ॒ग्निम् पु॑री॒ष्य॑मङ्गिर॒स्वदच्छे॑म॒&rdquo; इत्या॑ह ।<br>
येन॑ स॒ङ्गच्छ॑ते॒ वाज॑मे॒वास्य॑ वृङ्क्ते  [8]</p>
<h4 id="टक-14">टीका</h4>
<p>5पूष्णा सयुजेति ॥ गर्दभस्यानीयमानस्य अनुमन्त्रणम् । सन्नेता सम्यक्प्रवर्तयिता समष्ट्यै सम्यक्प्राप्त्यै गन्तव्यस्य । &lsquo;तादौ च&rsquo; इति गतेः प्रकृतिस्वरत्वम् । पुरीषायतन इत्यादि । पुरीषं मृदं आयतनमस्येति तेनाग्निः पुरीष्यमित्युच्यते । अङ्गिरस्वत् &lsquo;नभोङ्गिरोमनुषाम्&rsquo; इति वत्वम्, अङ्गिरोभिस्तद्वत्, &lsquo;तसौ मत्त्वर्थे&rsquo; इति भत्वम् । देवताभिरङ्गिरोभिश्च संभरति । येनेत्यादि । अच्छेहीति अभिसंप्राप्तुं गच्छेति दर्शनात् प्रतिगच्छन् येन संगच्छते प्रष्ट्रा किमच्छेहीति तं प्रति &lsquo;अग्निं पुरीष्यं अञ्गिरस्वदच्छेमः&rsquo; इत्युत्तरं ब्रूयात् । वाजमेवास्य वृङ्क्ते ॥</p>
<h3 id="सयकतमनतर-15">संयुक्तमन्त्रः</h3>
<p>प्र॒जाप॑तये प्रति॒प्रोच्या॒ग्निस्स॒म्भृत्य॒ इत्या॑हुरि॒यव्ँवै प्र॒जाप॑ति॒स्तस्या॑ ए॒तच्छ्रोत्र॒य्ँयद्व॒ल्मीको॒ऽग्निम्पु॑री॒ष्य॑मङ्गिर॒स्वद्भ॑रिष्याम॒ इति॑ वल्मीकव॒पामुप॑ तिष्ठते सा॒ख्षादे॒व प्र॒जाप॑तये प्रति॒प्रोच्या॒ग्निꣳ सम्भ॑रत्य॒ग्निम्पु॑री॒ष्य॑मङ्गिर॒स्वद्भ॑राम॒ इत्या॑ह॒ येन॑ स॒ङ्गच्छ॑ते॒ वाज॑मे॒वास्य॑ वृ॒ङ्क्ते</p>
<h3 id="मनतर-15">मन्त्रः</h3>
<p>प्र॒जाप॑तये प्रति॒प्रोच्या॒ग्निस् स॒म्भृत्य॒ इत्या॑हुः ।<br>
इ॒यव्ँ वै प्र॒जाप॑तिः ।<br>
तस्या॑ ए॒तच् छ्रोत्र॒य्ँ यद्व॒ल्मीकः॑ ।<br>
&ldquo;अ॒ग्निम् पु॑री॒ष्य॑मङ्गिर॒स्वद् भ॑रिष्याम॒&rdquo; इति॑ वल्मीकव॒पामुप॑ तिष्ठते ।<br>
सा॒ख्षादे॒व प्र॒जाप॑तये प्रति॒प्रोच्या॒ग्निꣳ सम्भ॑रति ।<br>
अ॒ग्निम् पु॑री॒ष्य॑मङ्गिर॒स्वद् भ॑राम॒ इत्या॑ह ।<br>
येन॑ स॒ङ्गच्छ॑ते॒ वाज॑मे॒वास्य॑ वृ॒ङ्क्ते ।</p>
<h4 id="टक-15">टीका</h4>
<p>6प्रजापतय इत्यादि ॥ प्रतिप्रोच्य निवेद्य । तस्योत्तरमाह - वाजमेवास्य वृङ्क्ते इति ॥</p>
<h3 id="सयकतमनतर-16">संयुक्तमन्त्रः</h3>
<p>ऽन्व॒ग्निरु॒षसा॒मग्र᳚म् [9]<br>
अ॒ख्य॒दित्या॒हानु॑ख्यात्या आ॒गत्य॑ वा॒ज्यध्व॑न आ॒क्रम्य॑ वाजिन्पृथि॒वीमित्या॑हे॒च्छत्ये॒वैन॒म्पूर्व॑या वि॒न्दत्युत्त॑रया॒ द्वाभ्या॒मा क्र॑मयति॒ प्रति॑ष्ठित्या॒ अनु॑रूपाभ्या॒न्तस्मा॒दनु॑रूपा प॒शव॒ प्र जा॑यन्ते॒</p>
<h3 id="मनतर-16">मन्त्रः</h3>
<p>&ldquo;अन्व॒ग्निर् उ॒षसा॒मग्र॑म् अख्यद्&rdquo; इत्या॑ह ।[9]<br>
अनु॑ख्यात्यै ।<br>
आ॒गत्य॑ वा॒ज्यध्व॑न आ॒क्रम्य॑ वाजिन् पृथि॒वीम् इत्या॑ह ।<br>
इ॒च्छत्ये॒वैन॒म् पूर्व॑या वि॒न्दति॑ ।<br>
उत्त॑रया॒ द्वाभ्या॒मा क्र॑मयति । प्रति॑ष्ठित्यै ।<br>
अनु॑रूपाभ्या॒न् तस्मा॒दनु॑रूपा प॒शव॒ प्र जा॑यन्ते ।</p>
<h4 id="टक-16">टीका</h4>
<p>7अथ उपातियन्ति - अन्वग्निरुषसामग्रमख्यदिति ॥ अनुख्यात्यै अनुक्रमेण ख्यात्यर्थं &lsquo;आगत्य&rsquo; &lsquo;आक्रम्य&rsquo; इति द्वाभ्यां अश्वेन प्राया मृदमाक्रमयति । तत्राग्निं पूर्वया इच्छति, उत्तरया विन्दति । द्वाभ्यामा क्रमयतीति । प्रतिष्ठार्थमनुरूपाभ्यां आक्रमयतीत्येव । &lsquo;आगत्य वाज्यध्वनः&rsquo; &lsquo;आक्रम्य वाजिन्पृथिवीम्&rsquo; इति दर्शनात् अनुरूपत्वमनयोः । तस्मात् अनुरूपा जनयित्र्यः प्रजा जायन्ते पशवः ॥</p>
<h3 id="सयकतमनतर-17">संयुक्तमन्त्रः</h3>
<p>द्यौस्ते॑ पृ॒ष्ठम्पृ॑थि॒वी स॒धस्थ॒मित्या॑है॒भ्यो वा ए॒तल्ँलो॒केभ्य॑ प्र॒जाप॑ति॒स्समै॑रयद्रू॒पमे॒वास्यै॒तन्म॑हि॒मान॒व्ँव्याच॑ष्टे व॒ज्री वा ए॒ष यदश्वो॑ द॒द्भिर॒न्यतो॑दद्भ्यो॒ भूया॒ल्ँलोम॑भिरुभ॒याद॑द्भ्यो॒ यन्द्वि॒ष्यात्तम॑धस्प॒दन्ध्या॑ये॒द्वज्रे॑णै॒वैन॑ स्तृणुते ॥10॥</p>
<h3 id="मनतर-17">मन्त्रः</h3>
<p>द्यौस्ते॑ पृ॒ष्ठम्पृ॑थि॒वी स॒धस्थ॒म् इत्या॑ह ।<br>
ए॒भ्यो वा ए॒तल्ँ लो॒केभ्य॑ प्र॒जाप॑ति॒स् समै॑रयत् ।<br>
रू॒पमे॒वास्यै॒तन् म॑हि॒मान॒व्ँ व्याच॑ष्टे ।<br>
व॒ज्री वा ए॒ष यदश्वः॑ ।<br>
द॒द्भिर् अ॒न्यतो॑दद्भ्यो॒ भूया॒ल्ँ लोम॑भिरुभ॒याद॑द्भ्यः ।<br>
यन् द्वि॒ष्यात् तम॑धस्प॒दन्ध्या॑येत् ।<br>
वज्रे॑णै॒वैन॑ स्तृणुते ॥10॥</p>
<h4 id="टक-17">टीका</h4>
<p>8द्यौस्ते पृष्ठमिति - अश्वस्य पृष्ठं संमृज्यते ॥ एभ्यो वा इत्यादि । गतम् । वज्री वा इत्यादि । गतम् । अन्यतोदद्भ्यः दद्भिः भूयान् बहुतरः उभयतोदत्त्वात् । अथोभयतोदद्भ्यो लोमभिर्भूयान् बहुतरलोमत्वात् । अन्यतरस्मिन् भागे उपरि अधो वा दन्ताः येषां ते अन्यतोदद्भ्यः, &lsquo;छन्दसि वा&rsquo; इति दद्भावः, उभयोः दन्ता येषामिति पूर्ववद्दद्भावः, &lsquo;अन्येषामपि दृश्यते&rsquo; इति दीर्घत्वम् । पदस्याधस्तात् अधस्पदं, तिष्ठद्गुप्रभृति &lsquo;अधश्शिरसी पदे&rsquo; इति सत्वम् । वज्रेणैव एनं स्तृणुते छादयति विनाशयति ॥</p>
<p>इति पञ्चमे प्रथमे द्वितीयोनुवाकः ॥</p>
<h2 id="अनवक-३">अनुवाकः ३</h2>
<h3 id="सयकतमनतर-18">संयुक्तमन्त्रः</h3>
<p>उत्क्रा॒मोद॑क्रमी॒दिति॒ द्वाभ्या॒मुत्क्र॑मयति॒ प्रति॑ष्ठित्या॒ अनु॑रूपाभ्या॒न्तस्मा॒दनु॑रूपा प॒शव॒ प्र जा॑यन्ते॒ऽप उप॑ सृजति॒ यत्र॒ वा आप॑ उप॒गच्छ॑न्ति॒ तदोष॑धय॒ प्रति॑ तिष्ठ॒न्त्योष॑धी प्रति॒तिष्ठ॑न्ती प॒शवोऽनु॒ प्रति॑ तिष्ठन्ति प॒शून्य॒ज्ञो य॒ज्ञय्ँयज॑मानो॒ यज॑मानम्प्र॒जास्तस्मा॑द॒प उप॑ सृजति॒ प्रति॑ष्ठित्यै॒</p>
<h3 id="मनतर-18">मन्त्रः</h3>
<p>उत्क्रा॒मोद॑क्रमी॒दिति॒ द्वाभ्या॒म् उत्क्र॑मयति । प्रति॑ष्ठित्यै ।<br>
अनु॑रूपाभ्याम् ।<br>
तस्मा॒दनु॑रूपा प॒शव॒ प्र जा॑यन्ते ।<br>
अ॒प उप॑ सृजति ।<br>
यत्र॒ वा आप॑ उप॒गच्छ॑न्ति॒ , तदोष॑धय॒ प्रति॑ तिष्ठन्ति ।<br>
ओष॑धी प्रति॒तिष्ठ॑न्ती प॒शवोऽनु॒ प्रति॑ तिष्ठन्ति ।<br>
प॒शून्य॒ज्ञः ।  य॒ज्ञय्ँ यज॑मानः । यज॑मानम् प्र॒जाः ।<br>
तस्मा॑द॒प उप॑ सृजति । प्रति॑ष्ठित्यै ।</p>
<h3 id="टक-18">टीका</h3>
<p>1उत्क्रामोदक्रमीदिति ॥ द्वाभ्यां अश्वं प्राञ्चमुत्क्रामयति । द्वित्वात् प्रतिष्ठित्यै भवति । &lsquo;उत्क्राम महते सौभगाय, उदक्रमीद्द्रविणोदा वाजी&rsquo; इति दर्शनात् आनुरूप्यमनयोः कर्मणि । आपो देवीरिति पदाशयमद्भिरुपसृजति । यत्र वा इत्यादि । गतम् । लक्षणे अनोः कर्मप्रवचनीयत्वम् ॥</p>
<h3 id="सयकतमनतर-19">संयुक्तमन्त्रः</h3>
<p>यद॑ध्व॒र्युर॑न॒ग्नावाहु॑तिञ्जुहु॒याद॒न्धो᳚ऽध्व॒र्युः [11]<br>
स्या॒द्रख्षाꣳ॑सि य॒ज्ञꣳ ह॑न्यु॒र्हिर॑ण्यमु॒पास्य॑ जुहोत्यग्नि॒वत्ये॒व जु॑होति॒ नान्धो᳚ऽध्व॒र्युर्भव॑ति॒ न य॒ज्ञꣳ रख्षाꣳ॑सि घ्नन्ति॒ जिघ॑र्म्य॒ग्निम्मन॑सा घृ॒तेनेत्या॑ह॒ मन॑सा॒ हि पुरु॑षो य॒ज्ञम॑भि॒गच्छ॑ति प्रति॒ख्ष्यन्त॒म्भुव॑नानि॒ विश्वेत्या॑ह॒ सर्व॒॒ ह्ये॑ष प्र॒त्यङ्ख्षेति॑ पृ॒थुन्ति॑र॒श्चा वय॑सा बृ॒हन्त॒मित्या॒हाल्पो॒ ह्ये॑ष जा॒तो म॒हान् [12]<br>
भव॑ति॒ व्यचि॑ष्ठ॒मन्नꣳ॑ रभ॒सव्ँविदा॑न॒मित्या॒हान्न॑मे॒वास्मै᳚ स्वदयति॒ सर्व॑मस्मै स्वदते॒ य ए॒वव्ँवेद</p>
<h3 id="मनतर-19">मन्त्रः</h3>
<p>यद॑ध्व॒र्युर् अ॑न॒ग्नावाहु॑तिञ् जुहु॒याद् अ॒न्धो᳚ऽध्व॒र्युस् स्या॒द् रख्षाꣳ॑सि य॒ज्ञꣳ ह॑न्युः । [11]<br>
हिर॑ण्यमु॒पास्य॑ जुहोति ।<br>
अ॒ग्नि॒वत्ये॒व जु॑होति ।<br>
नान्धो᳚ ऽध्व॒र्युर् भव॑ति॒ , न य॒ज्ञꣳ रख्षाꣳ॑सि घ्नन्ति ।<br>
जिघ॑र्म्य॒ग्निम्मन॑सा घृ॒तेन॑&quot;+ इत्या॑ह ।<br>
मन॑सा॒ हि पुरु॑षो य॒ज्ञम् अ॑भि॒गच्छ॑ति ।<br>
&ldquo;प्रति॒ख्ष्यन्त॒म् भुव॑नानि॒ विश्वा᳚&rdquo;+ इत्या॑ह ।<br>
सर्व॒॒ ह्ये॑ष प्र॒त्यङ्ख्षेति॑ ।<br>
&ldquo;पृ॒थुन्ति॑र॒श्चा वय॑सा बृ॒हन्त॒म्&rdquo; इत्या॑ह ।<br>
अल्पो॒ ह्ये॑ष जा॒तो म॒हान् भव॑ति ।[12]<br>
व्यचि॑ष्ठ॒मन्नꣳ॑ रभ॒सव्ँ विदा॑न॒म्&quot; इत्या॑ह ।<br>
अन्न॑मे॒वास्मै᳚ स्वदयति ।<br>
सर्व॑मस्मै स्वदते॒ य ए॒वव्ँ वेद॑ ।</p>
<h4 id="टक-19">टीका</h4>
<p>2यदध्वर्युरित्यादि ॥ यत्र दक्षिणेऽवान्तरशफे जिघर्म्यग्निमित्यभिजुहोति तत्र हिरण्यं निधाय होतव्यमित्यनेन विधीयते । मनसा हीति । अभि गच्छति संकल्पयति । सर्वं ह्येष इति । एष ह्यग्निं सर्वं भूतजातं प्रत्यङ्क्षेति अनुप्रविशति सर्वोपकारित्वात् सर्वगतत्वाच्च । क्षि निवासगत्योः तौदादिकः, व्यत्ययेन शपो लुक् । तस्मात्प्रतिक्ष्यन्तमुच्यते इति व्यत्ययेन उदङ्ग [. . . त्ययेन अङ्] क्रियते इति मन्यते । पृथुमित्यादि । गतम् ॥</p>
<h3 id="सयकतमनतर-20">संयुक्तमन्त्रः</h3>
<p>आ त्वा॑ जिघर्मि॒ वच॑सा घृ॒तेनेत्या॑ह॒ तस्मा॒द्यत्पुरु॑षो॒ मन॑साभि॒गच्छ॑ति॒ तद्वा॒चा व॑दत्यर॒ख्षसेत्या॑ह॒ रख्ष॑सा॒मप॑हत्यै॒ मर्य॑श्रीस्स्पृह॒यद्व॑र्णो अ॒ग्निरित्या॒हाप॑चितिमे॒वास्मि॑न्दधा॒त्यप॑चितिमान्भवति॒ य ए॒वं [13]<br>
वेद॒ मन॑सा॒ त्वै तामाप्तु॑मर्हति॒ याम॑ध्व॒र्युर॑न॒ग्नावाहु॑तिञ्जु॒होति॒ मन॑स्वतीभ्याञ्जुहो॒त्याहु॑त्यो॒राप्त्यै॒ द्वाभ्या॒म्प्रति॑ष्ठित्यै</p>
<h3 id="मनतर-20">मन्त्रः</h3>
<p>आ त्वा॑ जिघर्मि॒ वच॑सा घृ॒तेनेत्या॑ह ।<br>
तस्मा॒द् यत् पुरु॑षो॒ मन॑सा ऽभि॒गच्छ॑ति॒ , तद् वा॒चा व॑दति ।<br>
अ॒र॒ख्षसेत्या॑ह । रख्ष॑सा॒मप॑हत्यै ।<br>
मर्य॑श्रीस् स्पृह॒यद् व॑र्णो अ॒ग्निर् + इत्या॑ह ।<br>
अप॑चितिमे॒वास्मि॑न् दधाति ।<br>
अप॑चितिमान् भवति॒ य ए॒वव्ँ वेद॑ । [13]<br>
मन॑सा॒ त्वै तामाप्तु॑मर्हति॒ याम् अ॑ध्व॒र्युर् अ॑न॒ग्नावाहु॑तिञ् जु॒होति॑ ।<br>
मन॑स्वतीभ्याञ् जुहोति ।<br>
आहु॑त्यो॒राप्त्यै᳚ । द्वाभ्या॒म् प्रति॑ष्ठित्यै ।</p>
<h4 id="टक-20">टीका</h4>
<p>3उत्तरेऽवान्तरे शफे अभिजुहोति - आ त्वेति ॥ तस्मादिति । पूर्वो हि होमो मनसा, अयं तु वचसा । यस्मादेवं तस्मात्पुरुषः पूर्वं मनसाभिगतं पश्चाद्वाचा वदति । अपचितिं पूजां अस्मिन् दधाति, स्पृहणीयवर्ण इति दर्शनान् । मनसा तै तामिति । अनग्नौ हूयमाना आहुतिः मनसैवाप्यते । तस्मात् मनस्वतीभ्यां ऋग्भ्यां पूर्वोत्तराभ्यां होमः आहुत्योराप्त्यै भवति एवं हि आहुती अभिनिवृत्ते भवत इति । तदन्तलोपश्छान्दसः । प्रातिशाख्यं च &lsquo;तुनुपूर्व उदात्तयोर्वकारः&rsquo; इति । द्वाभ्यामिति । जुहोतीत्येव ॥</p>
<h3 id="सयकतमनतर-21">संयुक्तमन्त्रः</h3>
<p>यज्ञमु॒खेय॑ज्ञमुखे॒ वै क्रि॒यमा॑णे य॒ज्ञꣳ रख्षाꣳ॑सि जिघाꣳसन्त्ये॒तर्हि॒ खलु॒ वा ए॒तद्य॑ज्ञमु॒खय्ँयर्ह्ये॑न॒दाहु॑तिरश्ञु॒ते परि॑ लिखति॒ रख्ष॑सा॒मप॑हत्यै ति॒सृभि॒ परि॑ लिखति त्रि॒वृद्वा अ॒ग्निर्यावा॑ने॒वाग्निस्तस्मा॒द्रख्षा॒ꣳ॒स्यप॑ हन्ति [14]<br>
गा॒य॒त्रि॒या परि॑ लिखति॒ तेजो॒ वै गा॑य॒त्री तेज॑सै॒वैन॒म्परि॑ गृह्णाति त्रि॒ष्टुभा॒ परि॑ लिखतीन्द्रि॒यव्ँवै त्रि॒ष्टुगि॑न्द्रि॒येणै॒वैन॒म्परि॑ गृह्णात्यनु॒ष्टुभा॒ परि॑ लिखत्यनु॒ष्टुफ्सर्वा॑णि॒ छन्दाꣳ॑सि परि॒भू पर्या᳚प्त्यै</p>
<h3 id="मनतर-21">मन्त्रः</h3>
<p>यज्ञमु॒खेय॑ज्ञमुखे॒ वै क्रि॒यमा॑णे य॒ज्ञꣳ रख्षाꣳ॑सि जिघाꣳसन्ति ।<br>
ए॒तर्हि॒ खलु॒ वा ए॒तद् य॑ज्ञमु॒खय्ँ यर्ह्ये॑न॒द् आहु॑तिरश्नु॒ते ।<br>
परि॑ लिखति ।  रख्ष॑सा॒मप॑हत्यै ।<br>
ति॒सृभि॒ परि॑ लिखति ।  त्रि॒वृद्वा अ॒ग्निः ।<br>
यावा॑ने॒वाग्निस् तस्मा॒द् रख्षा॒ꣳ॒स्यप॑ हन्ति । [14]<br>
गा॒य॒त्रि॒या परि॑ लिखति ।<br>
तेजो॒ वै गा॑य॒त्री । तेज॑सै॒वैन॒म् परि॑ गृह्णाति ।<br>
त्रि॒ष्टुभा॒ परि॑ लिखति ।<br>
इ॒न्द्रि॒यव्ँ वै त्रि॒ष्टुक् । इ॒न्द्रि॒येणै॒वैन॒म् परि॑ गृह्णाति ।<br>
अ॒नु॒ष्टुभा॒ परि॑ लिखति ।
अ॒नु॒ष्टुफ् सर्वा॑णि छन्दाꣳ॑सि परि॒भू पर्या᳚प्त्यै ।</p>
<h4 id="टक-21">टीका</h4>
<p>4&rsquo;परि वाजपतिः' इति तिसृभिः पदं परिलिखति गायत्र्यनुष्टुप्त्रिष्टुभिः; तद्विधातुं स्तोतुं चारभते - यज्ञमुखे इत्यादि ॥ &lsquo;अनुदात्तं च&rsquo; इति द्वितीयोनुदात्तः । अश्वशफस्य कथं यज्ञमुखत्वमित्याह - एतर्हीत्यादि । एतर्हि अस्मिन्काले खलु एतत्पदं यज्ञमुखं जातं यर्हि यस्मिन्काले एतत्पदमाहुतिरश्नुते प्राप्नुते । &lsquo;अनद्यतनेर्हिल्&rsquo; &lsquo;एतेतौ रथोः&rsquo; इति एतादेशः । &lsquo;द्वितीयाटौ स्वेनः&rsquo; इति एनादेशः &lsquo;एनदिति नपुंसकैकवचनं वक्तव्यम्&rsquo; इति । परिलिखतीति पदपरिलेखनविधि । तिसृभिरिति सख्याविधिः । त्रिवृता सहोत्पन्नत्वात्ताच्छब्द्यम्, त्रेधाहितेष्टकत्वाच्च । तस्मात्सर्वस्मादग्नेः रक्षांस्यपहन्ति । गायत्रियेत्यादि । छन्दोविधिः । तेजो वा इति । तद्धेतुत्वात्ताच्छब्द्यं सहोत्पत्त्या । एवमिन्द्रियं वै त्रिष्टुप् इति । अनुष्टुप् सर्वाणि छन्दांसीति । परिभूरिति । वाग्वा अनुष्टुप् । परिर्तो भवतीति परिभूः सर्वतो व्याप्नोति । &lsquo;अभितः परितः&rsquo; इति द्वितीया । वलि लोपश्छान्दसः ॥</p>
<h3 id="सयकतमनतर-22">संयुक्तमन्त्रः</h3>
<p>मध्य॒तो॑ऽनु॒ष्टुभा॒ वाग्वा अ॑नु॒ष्टुप्तस्मा᳚न्मध्य॒तो वा॒चा व॑दामो गायत्रि॒या प्र॑थ॒मया॒ परि॑ लिख॒त्यथा॑नु॒ष्टुभाथ॑ त्रि॒ष्टुभा॒ तेजो॒ वै गा॑य॒त्री य॒ज्ञो॑ऽनु॒ष्टुगि॑न्द्रि॒यन्त्रि॒ष्टुप्तेज॑सा चै॒वेन्द्रि॒येण॑ चोभ॒यतो॑ य॒ज्ञम्परि॑ गृह्णाति ॥ [15]</p>
<h3 id="मनतर-22">मन्त्रः</h3>
<p>म॒ध्य॒तो॑ ऽनु॒ष्टुभा᳚ । वाग्वा अ॑नु॒ष्टुप् ।<br>
तस्मा᳚न् मध्य॒तो वा॒चा व॑दामः ।<br>
गा॒य॒त्रि॒या प्र॑थ॒मया॒ परि॑ लिख॒त्य् अथा॑नु॒ष्टुभाऽथ॑ त्रि॒ष्टुभा᳚ ।<br>
तेजो॒ वै गा॑य॒त्री, य॒ज्ञो॑ऽनु॒ष्टुग् इ॑न्द्रि॒यन् त्रि॒ष्टुप् ।<br>
तेज॑सा चै॒वेन्द्रि॒येण॑ चोभ॒यतो॑ य॒ज्ञम् परि॑ गृह्णाति ॥ [15]</p>
<h4 id="टक-22">टीका</h4>
<p>5एवमभिप्रसिद्धेन क्रमेण छन्दांस्याम्नातानि । इदानीं तं बाधित्वा क्रमान्तरं विदधाति - मध्यतोऽनुष्टुभेति ॥ यदि तर्ह्याम्नातक्रमो बाध्यते प्रथमतृतीये उच्येतामित्याह - गायत्रिया प्रथमयेति । कः पुनः अस्मिन्क्रमे इत्याह – तेजो वा इत्यादि । गतम् ॥</p>
<p>इति पञ्चमे प्रथमे तृतीयोनुवाकः ॥</p>
<h2 id="अनवक-४">अनुवाकः ४</h2>
<h3 id="सयकतमनतर-23">संयुक्तमन्त्रः</h3>
<p>दे॒वस्य॑ त्वा सवि॒तु प्र॑स॒व इति॑ खनति॒ प्रसू᳚त्या॒ अथो॑ धू॒ममे॒वैतेन॑ जनयति॒ ज्योति॑ष्मन्तन्त्वाग्ने सु॒प्रती॑क॒मित्या॑ह॒ ज्योति॑रे॒वैतेन॑ जनयति॒</p>
<h3 id="मनतर-23">मन्त्रः</h3>
<p>दे॒वस्य॑ त्वा सवि॒तु प्र॑स॒व इति॑ खनति॒ , प्रसू᳚त्या॒ , अथो॑ धू॒ममे॒वैतेन॑ जनयति ।<br>
ज्योति॑ष्मन्तन् त्वाऽग्ने सु॒प्रती॑क॒म् इत्या॑ह ।  ज्योति॑रे॒वैतेन॑ जनयति ।</p>
<h3 id="टक-23">टीका</h3>
<p>1देवस्य त्वेत्यादि ॥ द्वावेतौ खननमन्त्रौ । अथो अपि च एतेन प्रथमेन मन्त्रेण उत्पत्स्यमानस्याग्नेः धूमं जनयति प्राथम्यात् । ज्योतिरेव एतेन द्वितीयेन मन्त्रेण ॥</p>
<h3 id="सयकतमनतर-24">संयुक्तमन्त्रः</h3>
<p>सो᳚ऽग्निर्जा॒त प्र॒जाश्शु॒चार्प॑य॒त्तन्दे॒वा अ॑र्ध॒र्चेना॑शमयञ्छि॒वम्प्र॒जाभ्योऽहिꣳ॑सन्त॒मित्या॑ह प्र॒जाभ्य॑ ए॒वैनꣳ॑ शमयति॒ द्वाभ्या᳚ङ्खनति॒ प्रति॑ष्ठित्या</p>
<h3 id="मनतर-24">मन्त्रः</h3>
<p>सो᳚ऽग्निर्जा॒त प्र॒जाश्शु॒चार्प॑य॒त् तन्दे॒वा अ॑र्ध॒र्चेना॑शमयन् ।<br>
शि॒वम् प्र॒जाभ्योऽहिꣳ॑सन्त॒मित्या॑ह ।<br>
प्र॒जाभ्य॑ ए॒वैनꣳ॑ शमयति ।<br>
द्वाभ्या᳚ङ् खनति॒ प्रति॑ष्ठित्यै ।</p>
<h4 id="टक-24">टीका</h4>
<p>2सोग्निरित्यादि ॥ पूर्वेणार्धेन जातमग्निं प्रजाश्शोचयन्तं उत्तरेणार्धर्चेनाशमयन्, शिवं प्रजाभ्य इति दर्शनात् ॥</p>
<h3 id="सयकतमनतर-25">संयुक्तमन्त्रः</h3>
<p>अ॒पाम्पृ॒ष्ठम॒सीति॑ पुष्करप॒र्णमा [16]<br>
ह॒र॒त्य॒पाव्ँवा ए॒तत्पृ॒ष्ठय्ँयत्पु॑ष्करप॒र्णꣳ रू॒पेणै॒वैन॒दा ह॑रति पुष्करप॒र्णेन॒ सम्भ॑रति॒ योनि॒र्वा अ॒ग्ने पु॑ष्करप॒र्णꣳ सयो॑निमे॒वाग्निꣳ सम्भ॑रति कृष्णाजि॒नेन॒ सम्भ॑रति</p>
<h3 id="मनतर-25">मन्त्रः</h3>
<p>अ॒पाम् पृ॒ष्ठम॒सीति॑ पुष्करप॒र्णम् आह॑रति। [16]<br>
अ॒पाव्ँ वा ए॒तत् पृ॒ष्ठँय् , यत् पु॑ष्करप॒र्णम् । रू॒पेणै॒वैन॒द् आ ह॑रति ।</p>
<p>पु॒ष्क॒र॒पर्णेन॒ सम्भ॑रति ।<br>
योनि॒र् वा अ॒ग्ने पु॑ष्करप॒र्णम् ।<br>
सयो॑निमे॒वाग्निꣳ सम्भ॑रति ।</p>
<h4 id="टक-25">टीका</h4>
<p>3अपामित्यादि ॥ पुष्करपर्णं पद्मपत्रं अपामेतत्पृष्ठमिव उपरिभावात् । तस्माद्रूपेणात्मीयेन सह एनदाहृतं भवति अपां पृष्ठमसि इत्याहरणात् । योनिर्वा इति । &lsquo;त्वामग्ने पुष्करादध्यथर्वा निरमन्थत&rsquo; इति मन्त्रलिङ्गात् ।</p>
<h3 id="सयकतमनतर-26">संयुक्तमन्त्रः</h3>
<p>कृष्णाजि॒नेन॒ सम्भ॑रति य॒ज्ञो वै कृ॑ष्णाजि॒नय्ँय॒ज्ञेनै॒व य॒ज्ञꣳ सम्भ॑रति॒ यद्ग्रा॒म्याणा᳚म्पशू॒नाञ्चर्म॑णा स॒म्भरे᳚द्ग्रा॒म्यान्प॒शूञ्छु॒चार्प॑येत्कृष्णाजि॒नेन॒ सम्भ॑रत्यार॒ण्याने॒व प॒शून् [17]<br>
शु॒चार्प॑यति॒ तस्मा᳚थ्स॒माव॑त्पशू॒नाम्प्र॒जाय॑मानानामार॒ण्या प॒शव॒ कनी॑याꣳसश्शु॒चा ह्यृ॑ता लो॑म॒तस्सम्भ॑र॒त्यतो॒ ह्य॑स्य॒ मेध्य॑ङ्कृष्णाजि॒नञ्च॑ पुष्करप॒र्णञ्च॒ स स्तृ॑णाती॒यव्ँवै कृ॑ष्णाजि॒नम॒सौ पु॑ष्करप॒र्णमा॒भ्यामे॒वैन॑मुभ॒यत॒ परि॑ गृह्णात्य्</p>
<h3 id="मनतर-26">मन्त्रः</h3>
<p>कृ॒ष्णा॒जि॒नेन॒ सम्भ॑रति । य॒ज्ञो वै कृ॑ष्णाजि॒नँय् , य॒ज्ञेनै॒व य॒ज्ञꣳ सम्भ॑रति ।</p>
<p>यद्ग्रा॒म्याणा᳚म् पशू॒नाञ् चर्म॑णा स॒म्भरे᳚द् , ग्रा॒म्यान् प॒शूञ्छु॒चार्प॑येत् ,<br>
कृष्णाजि॒नेन॒ सम्भ॑रत्य् आर॒ण्याने॒व प॒शून् शु॒चा ऽर्प॑यति । [17]</p>
<p>तस्मा᳚थ् स॒माव॑त् पशू॒नाम् प्र॒जाय॑मानानामार॒ण्या प॒शव॒ कनी॑याꣳसश्शु॒चा ह्यृ॑ताः ।<br>
लो॒म॒तस् सम्भ॑र॒त्यतो॒ ह्य॑स्य॒ मेध्य᳚म् ।</p>
<p>कृ॒ष्णा॒जि॒नञ्च॑ पुष्करप॒र्णञ्च॒ स स्तृ॑णाति + इ॒यव्ँ वै कृ॑ष्णाजि॒नम् ,<br>
अ॒सौ पु॑ष्करप॒र्णम् आ॒भ्याम् ए॒वैन॑म् उभ॒यत॒ परि॑ गृह्णाति ।</p>
<h4 id="टक-26">टीका</h4>
<p>4यज्ञो वा इति ॥ प्रधानसाधनत्वात् । ग्राम्याणामित्यदि । ग्राम्यसंज्ञाभाजो ये ग्राम्याः पशवो गोजाव्यश्वतरीगर्दभपुरुषोष्ट्राः सप्त द्विखुराः श्वापदानि च पक्षिणश्च सरीस्रपाणि च हस्ती च मर्कटश्च नादेयाश्चेति सप्त आरण्याः । तस्मादित्यादि । समावत् &lsquo;समादावतुप्&rsquo; इति स्वार्थिकः । कनीयांसः स्वल्पतराः शुचा ऋतत्वात् प्राप्तत्वान्नाभिवृद्धिरारण्यानाम् । लोमतः लोमसु । आद्यादित्त्वात्तसिः । अतो हीति । यस्मादत्र संभ्रियते तस्मादिदमस्य कृष्णाजिनस्य लोम मेधार्हम् । कृष्णाजिनं चेत्यादि । गतम् ॥</p>
<h3 id="सयकतमनतर-27">संयुक्तमन्त्रः</h3>
<p>अ॒ग्निर्दे॒वेभ्यो॒ निला॑यत॒ तमथ॒र्वान्व॑पश्य॒दथ॑र्वा त्वा प्रथ॒मो निर॑मन्थदग्न॒ इति॑ [18]<br>
आ॒ह॒ य ए॒वैन॑म॒न्वप॑श्य॒त्तेनै॒वैन॒ꣳ॒ सम्भ॑रति॒ त्वाम॑ग्ने॒ पुष्क॑रा॒दधीत्या॑ह पुष्करप॒र्णे ह्ये॑न॒मुप॑श्रित॒मवि॑न्द॒त्तमु॑ त्वा द॒ध्यङ्ङृषि॒रित्या॑ह द॒ध्यङ्वा आ॑थर्व॒णस्ते॑ज॒स्व्या॑सी॒त्तेज॑ ए॒वास्मि॑न्दधाति॒ तमु॑ त्वा पा॒थ्यो वृषेत्या॑ह॒ पूर्व॑मे॒वोदि॒तमुत्त॑रेणा॒भि गृ॑णाति [19]</p>
<h3 id="मनतर-27">मन्त्रः</h3>
<p>अ॒ग्नि॒र्दे॒वेभ्यो॒ निला॑यत॒ , तमथ॒र्वा ऽन्व॑पश्यत् ।<br>
अथ॑र्वा त्वा प्रथ॒मो निर॑मन्थदग्न॒ इत्या॑ह । [18]<br>
य ए॒वैन॑म् अ॒न्वप॑श्य॒त् तेनै॒वैन॒ꣳ॒ सम्भ॑रति ।<br>
&ldquo;त्वाम॑ग्ने॒ पुष्क॑रा॒दधि॑&rdquo;+ इत्या॑ह ।  पु॒ष्क॒र॒प॒र्णे ह्ये॑न॒मुप॑श्रित॒म् अवि॑न्दत् ।<br>
&ldquo;तमु॑ त्वा द॒ध्यङ्ङृषि॒र्&rdquo; इत्या॑ह ।<br>
द॒ध्य॒ङ्वा आ॑थर्व॒णस् ते॑ज॒स्व्या॑सी॒त् , तेज॑ ए॒वास्मि॑न् दधाति ।<br>
&ldquo;तमु॑ त्वा पा॒थ्यो वृषा᳚&rdquo; + इत्या॑ह । पूर्व॑मे॒वोदि॒तम् उत्त॑रेणा॒भि गृ॑णाति । [19]</p>
<h4 id="टक-27">टीका</h4>
<p>5अग्निर्देवेभ्यो निलायत निरगच्छत् । पूर्ववल्लत्वम् । अथर्वा नाम ऋषिः तमन्वपश्यत् । तत्र पुरीष्योसीत्यादिभिः अष्टाभिः मृदं खनति भरति । अन्वविन्दत् लब्धवान् अथर्वा । &lsquo;हि च&rsquo; इति निघाताभावः । दध्यङ्वा इत्यादि । दध्यञ्चतीति दध्यङ् । &lsquo;ऋत्विक्&rsquo; इत्यादिना क्विन् &lsquo;क्विन्प्रत्ययस्य&rsquo; इति नुमः कुत्वम् । दध्यङ् नाम अथर्वणः पुत्रः ऋषिः अर्णे पाथसि भवः पाथ्यः स एव दध्यङ् । &lsquo;पाथोनदीभ्यामण्&rsquo; । पूर्वमेवोदितमिति । पूर्वेण मन्त्रेण उक्तमेवार्थं उत्तरेणाभिगृह्णाति अनुवदति उभयोरेकार्थत्वात् ॥</p>
<h3 id="सयकतमनतर-28">संयुक्तमन्त्रः</h3>
<p>च॒त॒सृभि॒स्सम्भ॑रति च॒त्वारि॒ छन्दाꣳ॑सि॒ छन्दो॑भिरे॒व गा॑य॒त्रीभि॑र्ब्राह्म॒णस्य॑ गाय॒त्रो हि ब्रा᳚ह्म॒णस्त्रि॒ष्टुग्भी॑ राज॒न्य॑स्य॒ त्रैष्टु॑भो॒ हि रा॑ज॒न्यो॑</p>
<h3 id="मनतर-28">मन्त्रः</h3>
<p>च॒त॒सृभि॒स् सम्भ॑रति , च॒त्वारि॒ छन्दाꣳ॑सि॒ छन्दो॑भिर् ए॒व ।<br>
गा॒य॒त्रीभि॑र्ब्राह्म॒णस्य॑ , गाय॒त्रो हि ब्रा᳚ह्म॒णः ।<br>
त्रि॒ष्टुग्भी॑ राज॒न्य॑स्य॒ , त्रैष्टु॑भो॒ हि रा॑ज॒न्यः॑ ।</p>
<h4 id="टक-28">टीका</h4>
<p>6चतसृभिरिति सञ्ख्याविधिः । छन्दोभिरेवेति । सम्भरणं कृतं भवतीति । गायत्रीभिरित्यादि छन्दोविधिः । अत्रादितश्चतस्रो गायत्र्यः । तिस्रः त्रिष्टुभः पञ्चम्याद्याः । सप्तमी पथ्याबृहतीति, त्रिष्टुबेव वा; छन्दोन्तरस्येहाप्रस्तुतत्वात् ॥</p>
<h3 id="सयकतमनतर-29">संयुक्तमन्त्रः</h3>
<p>यङ्का॒मये॑त॒ वसी॑यान्थ्स्या॒दित्यु॒भयी॑भि॒स्तस्य॒ सम्भ॑रे॒त्तेज॑श्चै॒वास्मा॑ इन्द्रि॒यञ्च॑ स॒मीची॑ दधात्य्</p>
<h3 id="मनतर-29">मन्त्रः</h3>
<p>यङ्का॒मये॑त॒ वसी॑यान्थ्स्या॒द् इति॑ + उ॒भयी॑भि॒स् तस्य॒ सम्भ॑रेत् ।
तेज॑श्चै॒वास्मा॑ इन्द्रि॒यञ् च॑ स॒मीची॑ दधाति ।</p>
<h4 id="टक-29">टीका</h4>
<p>7यं कामयेतेति पक्षान्तरम् । वसीयान् वसुमत्तरः । &lsquo;विन्मतोर्लुक्&rsquo; &lsquo;टेः&rsquo; इति टिलोपः । समीची सङ्गते । संपूर्वादञ्चतेः &lsquo;ऋत्विक्&rsquo; इत्यादिना क्विन्, &lsquo;समस्समि&rsquo; इति सम्यादेशः &lsquo;चौ&rsquo; इति दीर्घत्वम्, अन्तोदात्तं च । &lsquo;नपुंसकाच्च&rsquo; इति शीभावः ॥</p>
<h3 id="सयकतमनतर-30">संयुक्तमन्त्रः</h3>
<p>अष्टा॒भिस्सम्भ॑रत्य॒ष्टाख्ष॑रा गाय॒त्री गा॑य॒त्रो᳚ऽग्निर्यावा॑ने॒वाग्निस्तꣳ सम्भ॑रति॒ सीद॑ होत॒रित्या॑ह दे॒वता॑ ए॒वास्मै॒ सꣳ सा॑दयति॒ नि होतेति॑ मनु॒ष्या᳚न्थ्सꣳ सी॑द॒स्वेति॒ वयाꣳ॑सि॒ जनि॑ष्वा॒ हि जेन्यो॒ अग्रे॒ अह्ना॒मित्या॑ह देवमनु॒ष्याने॒वास्मै॒ सꣳस॑न्ना॒न्प्र ज॑नयति ॥ [20]</p>
<h3 id="मनतर-30">मन्त्रः</h3>
<p>अ॒ष्टा॒भिस् सम्भ॑रति । अ॒ष्टाख्ष॑रा गाय॒त्री ।<br>
गा॑य॒त्रो᳚ऽग्निर् यावा॑न् ए॒वाग्निस् तꣳ सम्भ॑रति ।<br>
सीद॑ होत॒रित्या॑ह , दे॒वता॑ ए॒वास्मै॒ सꣳ सा॑दयति ।<br>
नि होतेति॑ मनु॒ष्या᳚न्थ्सꣳ सी॑द॒स्वेति॒ वयाꣳ॑सि ।<br>
&ldquo;जनि॑ष्वा॒ हि जेन्यो॒ अग्रे॒ अह्ना॒म्&rdquo; इत्या॑ह ।<br>
दे॒व॒म॒नु॒ष्याने॒वास्मै॒ सꣳस॑न्ना॒न् प्र ज॑नयति ॥ [20]</p>
<h4 id="टक-30">टीका</h4>
<p>8अष्टाभिरिति पक्षान्तरम् । &lsquo;सीद होतः&rsquo; इत्यादिमन्त्रत्रयेण देवान्मनुष्यान् वयांसि च अस्मै संसादयति सङ्गतान् स्थापयति च धनपातनाय &lsquo;देवान् हविषा यजासि&rsquo; इति प्रथमे दर्शनात् `होतृषदने विदानः' इति द्वितीये दर्शनात् । मनुष्यहोतृग्रहणात् तृतीये &lsquo;देववीतमः&rsquo; इति दर्शनात् देवानां तर्पयितृतमः चित्याग्निः सपक्षपुच्छादेति । देवमतुष्यानिति । उपलक्षणत्वाद्वयांसि च ॥</p>
<p>इति पञ्चमे प्रथमे चतुर्थोनुवाकः ॥</p>
<h2 id="अनवक-५">अनुवाकः ५</h2>
<h3 id="सयकतमनतर-31">संयुक्तमन्त्रः</h3>
<p>क्रू॒रमि॑व॒ वा अ॑स्या ए॒तत्क॑रोति॒ यत्खन॑त्य॒प उप॑ सृज॒त्यापो॒ वै शा॒न्ताश्शा॒न्ताभि॑रे॒वास्यै॒ शुचꣳ॑ शमयति॒ सन्ते॑ वा॒युर्मा॑त॒रिश्वा॑ दधा॒त्वित्या॑ह प्रा॒णो वै वा॒यु प्रा॒णेनै॒वास्यै᳚ प्रा॒णꣳ सन्द॑धाति॒ सन्ते॑ वा॒युरित्या॑ह॒ तस्मा᳚द्वा॒युप्र॑च्युता दि॒वो वृष्टि॑रीर्ते॒ तस्मै॑ च देवि॒ वष॑डस्तु [21]<br>
तुभ्य॒मित्या॑ह॒ षड्वा ऋ॒तव॑ ऋ॒तुष्वे॒व वृष्टि॑न्दधाति॒ तस्मा॒थ्सर्वा॑नृ॒तून्व॑र्षति॒</p>
<h3 id="मनतर-31">मन्त्रः</h3>
<p>क्रू॒रमि॑व॒ वा अ॑स्या ए॒तत्क॑रोति॒ , यत् खन॑ति ।<br>
अ॒प उप॑ सृज॒ति ।<br>
आपो॒ वै शा॒न्ताः ।<br>
शा॒न्ताभि॑रे॒वास्यै॒ शुचꣳ॑ शमयति ।<br>
सन्ते॑ वा॒युर्मा॑त॒रिश्वा॑ दधा॒त्वित्या॑ह ।<br>
प्रा॒णो वै वा॒युः । प्रा॒णेनै॒वास्यै᳚ प्रा॒णꣳ सन्द॑धाति ।<br>
सन्ते॑ वा॒युर् इत्या॑ह ।<br>
तस्मा᳚द् वा॒युप्र॑च्युता दि॒वो वृष्टि॑रीर्ते ।<br>
&ldquo;तस्मै॑ च देवि॒ वष॑डस्तु तुभ्य॒म्&rdquo; इत्या॑ह । [21]<br>
षड्वा ऋ॒तवः॑ । ऋ॒तुष्वे॒व वृष्टि॑न् दधाति ।
तस्मा॒थ् सर्वा॑न् ऋ॒तून् व॑र्षति ।</p>
<h4 id="टक-31">टीका</h4>
<p>1क्रूरमिवेत्यादि ॥ अस्याः पृथिव्याः अप उपसृजति अश्वलोमेनावटं पूरयित्वा &lsquo;सं ते वायुः&rsquo; इति मन्त्रेणाप उपसृजति अपोवनयति शान्ताः सुखहेतवः । अस्या इति चतुर्थ्यर्थे षष्ठी । प्राणेनेति । प्राणेन वायुना अस्याः प्राणस्थानीयमवटं संदधाति &lsquo;हृदयं&rsquo; इति मन्त्रे दर्शनात् । तस्मादिति । यस्मात् वायुः सन्धातृत्वेन अभिधीयते । तस्मात् वायुप्रच्युता वृष्टिः दिवः पृथिवीं गच्छति गत्वा च खातान्यतिवारयति । ईर गतौ तौदादिकः । षड्वा इति । षट्छब्दवता षट्छब्देनापां उपसर्जनात् वाचकत्वेन षट्छब्दवत्सु षट्स्वपि ऋतुषु वृष्टिं निदधाति ॥</p>
<h3 id="सयकतमनतर-32">संयुक्तमन्त्रः</h3>
<p>यद्व॑षट्कु॒र्याद्या॒तया॑माऽस्य वषट्का॒रस्स्या॒द्यन्न व॑षट्कु॒र्याद्रख्षाꣳ॑सि य॒ज्ञꣳ ह॑न्यु॒र्वडित्या॑ह प॒रोख्ष॑मे॒व वष॑ट्करोति॒ नास्य॑ या॒तया॑मा वषट्का॒रो भव॑ति॒ न य॒ज्ञꣳ रख्षाꣳ॑सि घ्नन्ति॒</p>
<h3 id="मनतर-32">मन्त्रः</h3>
<p>यद् व॑षट्कु॒र्याद् या॒तया॑माऽस्य वषट्का॒रस् स्या᳚त् ।<br>
यन्न व॑षट्कु॒र्याद्रख्षाꣳ॑सि य॒ज्ञꣳ ह॑न्युः ।<br>
वडित्या॑ह ।<br>
प॒रोख्ष॑मे॒व वष॑ट्करोति॒ , नास्य॑ या॒तया॑मा वषट्का॒रो भव॑ति॒ ,<br>
न य॒ज्ञꣳ रख्षाꣳ॑सि घ्नन्ति ।</p>
<h4 id="टक-32">टीका</h4>
<p>2यदित्यादि ॥ वषट्कारस्य करणे यातयामा आत्तरसः स्यात् उपयुक्तत्वात् । अकरणे यज्ञं रक्षांसि च बाधेरन् । तस्माल्लुप्तवषट्कारं वडित्येव ब्रूयात् । तत्परोक्षमप्रत्यक्षं वषट्कारमेव करोति । तदनया यातयामत्वं अविकृतस्य अनुपयुक्तत्वात् । न च रक्षोभिः पीडा, एकदेशविकृतस्यानन्यत्वेन वषट्कारसद्भावात् ॥</p>
<h3 id="सयकतमनतर-33">संयुक्तमन्त्रः</h3>
<p>सुजा॑तो॒ ज्योति॑षा स॒हेत्य॑नु॒ष्टुभोप॑ नह्यत्यनु॒ष्टुप् [22]<br>
सर्वा॑णि॒ छन्दाꣳ॑सि॒ छन्दाꣳ॑सि॒ खलु॒ वा अ॒ग्ने प्रि॒या त॒नू प्रि॒ययै॒वैन॑न्त॒नुवा॒ परि॑ दधाति॒ वेदु॑को॒ वासो॑ भवति॒ य ए॒वव्ँवेद॑ वारु॒णो वा अ॒ग्निरुप॑नद्ध॒ उदु॑ तिष्ठ स्वध्वरो॒र्ध्व ऊ॒ षु ण॑ ऊ॒तय॒ इति॑</p>
<h3 id="मनतर-33">मन्त्रः</h3>
<p>सुजा॑तो॒ ज्योति॑षा स॒हेत्य॑नु॒ष्टुभोप॑ नह्यति ।<br>
अ॒नु॒ष्टुफ्सर्वा॑णि॒ छन्दाꣳ॑सि । [22]<br>
छन्दाꣳ॑सि॒ खलु॒ वा अ॒ग्ने प्रि॒या त॒नूः ।<br>
प्रि॒ययै॒वैन॑न् त॒नुवा॒ परि॑ दधाति ।<br>
वेदु॑को॒ वासो॑ भवति॒ य ए॒वव्ँ वेद॑ ।<br>
वा॒रु॒णो वा अ॒ग्निर् उप॑नद्धः ।<br>
उदु॑ तिष्ठ स्वध्वरो॒र्ध्व ऊ॒ षु ण॑ ऊ॒तय॒ इति॑।</p>
<h4 id="टक-33">टीका</h4>
<p>3सुजात इत्यादि ॥ अनया त्रिष्टुभा योक्त्रेणापनह्यति परिदधाति संव्ययते एवं वेदिता लब्धवान् भवति । छान्दस उकञ् ॥</p>
<h3 id="सयकतमनतर-34">संयुक्तमन्त्रः</h3>
<p>सावि॒त्रीभ्या॒मुत्ति॑ष्ठति सवि॒तृप्र॑सूत ए॒वास्यो॒र्ध्वाव्ँव॑रुणमे॒निमुथ्सृ॑जति॒ द्वाभ्या॒म्प्रति॑ष्ठित्यै॒</p>
<h3 id="मनतर-34">मन्त्रः</h3>
<p>सा॒वि॒त्रीभ्या॒म् उत्ति॑ष्ठति ।<br>
स॒वि॒तृप्र॑सूत ए॒वास्यो॒र्ध्वाव्ँ व॑रुणमे॒निम् उथ्सृ॑जति ।<br>
द्वाभ्या॒म् प्रति॑ष्ठित्यै ।</p>
<h4 id="टक-34">टीका</h4>
<p>4सावित्रीभ्यामित्यादि ॥ तुल्यकार्ययोः द्वितीयायाः सावित्रीत्वात् प्रथमाऽपि सावित्री । यद्वा - देवस्सविता तमर्हतीति देव्या । &lsquo;सुपां सुलुक्&rsquo; इति तृतीयाया लुक् । सवितृप्रसूतः सवित्राऽनुज्ञातः । &lsquo;तृतीयाकर्मणि&rsquo; इति पूर्वपदप्रकृतिस्वरत्वम् । वरुणमेनिमिति । वरुणो वारयिता निरोधकः तत्सम्बन्धिनी याऽस्य मेनिः रूपं वरुणगृहीतत्वं तामूर्ध्वामुत्सृजति सादयति अनेनार्धेन । द्वाभ्यामिति प्रतितिष्ठत्येव ॥</p>
<h3 id="सयकतमनतर-35">संयुक्तमन्त्रः</h3>
<p>स जा॒तो गर्भो॑ असि [23]<br>
रोद॑स्यो॒रित्या॑हे॒मे वै रोद॑सी॒ तयो॑रे॒ष गर्भो॒ यद॒ग्निस्तस्मा॑दे॒वमा॒हाग्ने॒ चारु॒र्विभृ॑त॒ ओष॑धी॒ष्वित्या॑ह य॒दा ह्ये॑तव्ँवि॒भर॒न्त्यथ॒ चारु॑तरो॒ भव॑ति॒ प्र मा॒तृभ्यो॒ अधि॒ कनि॑क्रदद्गा॒ इत्या॒हौष॑धयो॒ वा अ॑स्य मा॒तर॒स्ताभ्य॑ ए॒वैन॒म्प्र च्या॑वयति स्थि॒रो भ॑व वी॒ड्व॑ङ्ग॒ इति॑ गर्द॒भ आ सा॑दयति [24]</p>
<h3 id="मनतर-35">मन्त्रः</h3>
<p>स जा॒तो गर्भो॑ असि  रोद॑स्यो॒र् इत्या॑ह । [23]<br>
इ॒मे वै रोद॑सी ।<br>
तयो॑रे॒ष गर्भो॒ यद॒ग्निः । तस्मा॑दे॒वमा॑ह ।<br>
&ldquo;अग्ने॒ चारु॒र् विभृ॑त॒ ओष॑धी॒ष्व्&rdquo; इत्या॑ह ।<br>
य॒दा ह्य् ए॑तव्ँ वि॒भर॒न्त्य् , अथ॒ चारु॑तरो॒ भव॑ति ।<br>
प्र मा॒तृभ्यो॒ अधि॒ कनि॑क्रदद्गा॒ इत्या॒ह ।<br>
ओष॑धयो॒ वा अ॑स्य मा॒तरः॑ ।<br>
ताभ्य॑ ए॒वैन॒म् प्र च्या॑वयति ।<br>
स्थि॒रो भ॑व वी॒ड्व॑ङ्ग॒ इति॑ गर्द॒भ आ सा॑दयति [24]</p>
<h4 id="टक-35">टीका</h4>
<p>5स जात इति भरणमन्त्रः । इमे इत्यादि । गतम् । यदा हि इत्यादि । यदा ह्येतं जातमग्निं ओषधयो मातृस्थानीया विहरन्ति विविधं परिगृह्णन्ति । &lsquo;हृग्रहोर्भः&rsquo; । &lsquo;तिङि चोदात्तवति&rsquo; इति गतेरनुदात्तत्वम् समासश्च । अनन्तरं चारुतरो दर्शनीयतरो भवति । तस्मादेवमाहेत्येव । ओषधयो वा इति । मातृस्थानीयानां ओषधीनां सकाशमेनं प्रापयति ॥</p>
<h3 id="सयकतमनतर-36">संयुक्तमन्त्रः</h3>
<p>सन्न॑ह्यत्ये॒वैन॑मे॒तया᳚ स्थे॒म्ने</p>
<h3 id="मनतर-36">मन्त्रः</h3>
<p>सन्न॑ह्यत्य् ए॒वैन॑म् ए॒तया᳚ स्थे॒म्ने ।</p>
<h4 id="टक-36">टीका</h4>
<p>6सं नह्यत्येवेति ॥ एतया ऋचा आसादनं गर्दभस्य संनहनार्थम् । स्थिरो भव वीड्वङ्गो दृढाङ्गो भव वाजी भव हे अर्वन् । अरणकुशलेति । तच्च स्थेम्ने वहनकाले स्थिरत्वाय । प्रियस्थिरादिना स्थ आदेशः, उदात्तनिवृत्तिस्वरेण विभक्तेरुदात्तत्वम् ॥</p>
<h3 id="सयकतमनतर-37">संयुक्तमन्त्रः</h3>
<p>ग॑र्द॒भेन॒ सम्भ॑रति॒ तस्मा᳚द्गर्द॒भ प॑शू॒नाम्भा॑रभा॒रित॑मो गर्द॒भेन॒ सम्भ॑रति॒ तस्मा᳚द्गर्द॒भोऽप्य॑नाले॒शेत्य॒न्यान्प॒शून्मे᳚द्य॒त्यन्न॒॒ ह्ये॑नेना॒र्कꣳ स॒म्भर॑न्ति गर्द॒भेन॒ सम्भ॑रति॒ तस्मा᳚द्गर्द॒भो द्वि॒रेता॒स्सन्कनि॑ष्ठम्पशू॒नाम्प्र जा॑यते॒ऽग्निर्ह्य॑स्य॒ योनि॑न्नि॒र्दह॑ति</p>
<h3 id="मनतर-37">मन्त्रः</h3>
<p>ग॒र्द॒भेन॒ सम्भ॑रति ।<br>
तस्मा᳚द् गर्द॒भ प॑शू॒नाम् भा॑रभा॒रित॑मः ।<br>
ग॒र्द॒भेन॒ सम्भ॑रति ।<br>
तस्मा᳚द् गर्द॒भोऽप्य॑नाले॒शेत्य् अ॒न्यान् प॒शून् मे᳚द्य॒ति ।<br>
अन्न॒॒ ह्ये॑नेना॒र्कꣳ स॒म्भर॑न्ति ।<br>
ग॒र्द॒भेन॒ सम्भ॑रति ।<br>
तस्मा᳚द् गर्द॒भो द्वि॒रेता॒स्सन् कनि॑ष्ठम् पशू॒नाम् प्र जा॑यते ।<br>
अ॒ग्निर्ह्य॑स्य॒ योनि॑न् नि॒र्दह॑ति ।</p>
<h4 id="टक-37">टीका</h4>
<p>7गर्दभेनेत्यादि ॥ पशूनां मध्ये अतिशयेन भारभारितमः भारं वोदुं समर्थः अग्नेरपि वोढृत्वात् कुशलस्सूक्ष्मो व्यावर्तकोऽन्यो हेतुः । तेनाल्पेनापि विरहितेऽस्मिन् गर्दभे सत्येव आयतनात् पशूनतिमेद्यति अतिक्रम्य मेहयति द्विरेता भवति । हेतुं समर्थयते - अन्नमिति । अर्कमर्चनीयं अनेन गर्दभेन यस्मात्संभरति तस्मात् अन्नं सन्नद्धेन तथा वोस्यति । &lsquo;द्वितीयाटौ स्वेनः&rsquo; इत्येनादेशः अनुदात्तः । अर्चतेः कर्मणि घोञि अर्कः । तस्मादिति । द्विरेताः अपि सन् कनिष्ठं अतिस्वल्पमेव प्रजायते प्रजामुत्पादयति । अर्ग्निमिति । योनिं प्रजननशक्तिं अस्य स्त्र्यमाणो(?)निर्दहति ॥</p>
<h3 id="सयकतमनतर-38">संयुक्तमन्त्रः</h3>
<p>प्र॒जासु॒ वा ए॒ष ए॒तर्ह्यारू॑ढः [25]<br>
स ई᳚श्व॒र प्र॒जाश्शु॒चा प्र॒दह॑श्शि॒वो भ॑व प्र॒जाभ्य॒ इत्या॑ह प्र॒जाभ्य॑ ए॒वैनꣳ॑ शमयति॒ मानु॑षीभ्य॒स्त्वम॑ङ्गिर॒ इत्या॑ह मान॒व्यो॑ हि प्र॒जा मा द्यावा॑पृथि॒वी अ॒भि शू॑शुचो॒ मान्तरि॑ख्ष॒म्मा वन॒स्पती॒नित्या॑है॒भ्य ए॒वैन॑ल्ँलो॒केभ्य॑श्शमयति॒ प्रैतु॑ वा॒जी कनि॑क्रद॒दित्या॑ह वा॒जी ह्ये॑ष नान॑द॒द्रास॑भ॒ पत्वेति॑ [26]<br>
आ॒ह॒ रास॑भ॒ इति॒ ह्ये॑तमृष॒योऽव॑द॒न्भर॑न्न॒ग्निम्पु॑री॒ष्य॑मित्या॑हा॒ग्नि ह्ये॑ष भर॑ति॒ मा पा॒द्यायु॑ष पु॒रेत्या॒हायु॑रे॒वास्मि॑न्दधाति॒ तस्मा᳚द्गर्द॒भस्सर्व॒मायु॑रेति॒ तस्मा᳚द्गर्द॒भे पु॒रायु॑ष॒ प्रमी॑ते बिभ्यति॒</p>
<h3 id="मनतर-38">मन्त्रः</h3>
<p>प्र॒जासु॒ वा ए॒ष ए॒तर्ह्यारू॑ढः । [25]<br>
स ई᳚श्व॒र प्र॒जाश् शु॒चा प्र॒दहः॑ ।<br>
&ldquo;शि॒वो भ॑व प्र॒जाभ्य॒&rdquo; इत्या॑ह । प्र॒जाभ्य॑ ए॒वैनꣳ॑ शमयति ।<br>
&ldquo;मानु॑षीभ्य॒स् त्वम् अ॑ङ्गिर॒&rdquo; इत्या॑ह ।  मा॒न॒व्यो॑ हि प्र॒जाः ।</p>
<p>&ldquo;मा द्यावा॑पृथि॒वी अ॒भि शू॑शुचो॒ मान्तरि॑ख्ष॒म्मा वन॒स्पतीन्॑&rdquo;+ इत्या॑ह ।<br>
ए॒भ्य ए॒वैन॑ल्ँ लो॒केभ्य॑श् शमयति ।<br>
&ldquo;प्रैतु॑ वा॒जी कनि॑क्रद॒द्&rdquo;+ इत्या॑ह । वा॒जी ह्ये॑षः ।<br>
नान॑द॒द् रास॑भ॒ पत्वेत्या॑ह । [26]<br>
रास॑भ॒ इति॒ ह्ये॑तमृष॒योऽव॑दन् ।</p>
<p>&ldquo;भर॑न्न् अ॒ग्निम्पु॑री॒ष्य॑म्&rdquo; इत्या॑ह ।<br>
अ॒ग्नि ह्ये॑ष भर॑ति ।<br>
&ldquo;मा पा॒द्यायु॑ष पु॒रा&rdquo; + इत्या॑ह ।<br>
आयु॑रे॒वास्मि॑न् दधाति॒ । तस्मा᳚द् गर्द॒भस् सर्व॒मायु॑रेति ।<br>
तस्मा᳚द् गर्द॒भे पु॒रायु॑ष॒ प्रमी॑ते बिभ्यति ।</p>
<h4 id="टक-38">टीका</h4>
<p>8अथ शिवो भवेत्युपस्थानं विधातुमाह - प्रजास्विति ॥ यदा अग्निः बहिः आसादितो भवति एतर्हि एतस्मिन्काले एषोऽग्निः प्रजास्वारूढो भवति । पूर्ववदिदम एनादेशः । स इत्यादि । गतम् । &lsquo;ईश्वरे तोसुन्कसुनौ&rsquo; इति दहतेः कसुन् । मानव्य इति । उदात्तनिवृत्तिस्वरेण ङीप उदात्तत्वम् । तत &lsquo;उदात्तस्वरितयोः&rsquo; इति विभकिस्स्वर्यते । &lsquo;प्रैतु वाजी&rsquo; इति पूर्ववन्नीयमानमनुमन्त्रयते । &lsquo;नानदत्&rsquo; इत्यादिना शिष्टेन पादत्रयेण उत्तराभ्यां च ऋग्भ्यां गर्दभमन्वीयमानमनुमन्त्रयते । तस्मादिति । आयुषो मध्ये प्रमीते मृते गर्दभे बिभ्यति प्रजाः उत्पातत्वात् ॥</p>
<h3 id="सयकतमनतर-39">संयुक्तमन्त्रः</h3>
<p>वृषा॒ग्निव्ँवृष॑ण॒म्भर॒न्नित्या॑ह वृषा॒ ह्ये॑ष वृषा॒ग्निर॒पाङ्गर्भ᳚म् [27]<br>
स॒मु॒द्रिय॒मित्या॑हा॒पाꣳ ह्ये॑ष गर्भो॒ यद॒ग्निरग्न॒ आ या॑हि वी॒तय॒ इति॒ वा इ॒मौ लो॒कौ व्यै॑ता॒मग्न॒ आ या॑हि वी॒तय॒ इति॒ यदाहा॒नयो᳚र्लो॒कयो॒र्वीत्यै॒</p>
<h3 id="मनतर-39">मन्त्रः</h3>
<p>&ldquo;वृषा॒ ऽग्निव्ँ वृष॑ण॒म् भर॒न्न्॑&rdquo; + इत्या॑ह ।<br>
वृषा॒ ह्ये॑षः ।<br>
वृषा॒ग्निः ।<br>
&ldquo;अ॒पाङ्गर्भ᳚म् स॒मु॒द्रिय॒म्&rdquo;+ इत्या॑ह । [27]<br>
अ॒पाꣳ ह्ये॑ष गर्भो॒ यद॒ग्निः ।<br>
अग्न॒ आ या॑हि वी॒तय॒ इति॒ वा इ॒मौ लो॒कौ व्यै॑ताम् ।<br>
अग्न॒ आ या॑हि वी॒तय॒ इति॒ यदाह॑ ।<br>
अ॒नयो᳚र् लो॒कयो॒र् वीत्यै ।</p>
<h4 id="टक-39">टीका</h4>
<p>9वृषा हीति ॥ अयं सेक्ता अग्नि वृष्टिहेतुः । अग्न आयहीति वीतिः प्रजननशक्तिः । &lsquo;मन्त्रे वृष&rsquo; इति क्तिन उदात्तत्वम् । अनयोर्लोकयोः प्रजानां प्रजननार्थं, आयाहीति वचनात् । इमौ लोकौ द्यावापृथिव्यौ व्यैतां व्यगच्छताम् । विगतयोर्ह्यनयोः प्रजननादिसिद्धिरिति । तस्मादेतद्वचनमनयोर्लोकयोः वीत्यै विगमनाय भवति । &lsquo;तादौ च&rsquo; इति गतेः प्रकृतिस्वरत्वम् ॥</p>
<h3 id="सयकतमनतर-40">संयुक्तमन्त्रः</h3>
<p>प्रच्यु॑तो॒ वा ए॒ष आ॒यत॑ना॒दग॑त प्रति॒ष्ठाꣳ स ए॒तर्ह्य॑ध्व॒र्युञ्च॒ यज॑मानञ्च ध्यायत्यृ॒तꣳ स॒त्यमित्या॑हे॒यव्ँवा ऋ॒तम॒सौ [28]<br>
स॒त्यम॒नयो॑रे॒वैन॒म्प्रति॑ ष्ठापयति॒ नार्ति॒मार्च्छ॑त्यध्व॒र्युर्न यज॑मानो॒</p>
<h3 id="मनतर-40">मन्त्रः</h3>
<p>प्रच्यु॑तो॒ वा ए॒ष आ॒यत॑ना॒दग॑त प्रति॒ष्ठाम् ।<br>
स ए॒तर्ह्य॑ध्व॒र्युञ्च॒ यज॑मानञ्च ध्यायति ।<br>
&ldquo;ऋ॒तꣳ स॒त्यम्&rdquo; इत्या॑ह ।<br>
इ॒यव्ँ वा ऋ॒तम् , अ॒सौ स॒त्यम् । [28]<br>
अ॒नयो॑र् ए॒वैन॒म् प्रति॑ ष्ठापयति॒ नार्ति॒मार्च्छ॑त्यध्व॒र्युर्न यज॑मानः ।</p>
<h4 id="टक-40">टीका</h4>
<p>10प्रच्युत इत्यादि ॥ स्वस्थानात्प्रच्युतः प्रतिष्ठां च गतः क्वचिदास्थापितश्च । सोऽयमिदानीं अध्वर्युः यजमानं ध्यायति चिन्तयति किं कृतमाभ्यामिति क्रुध्यति । ऋतं सत्यमिति समीक्षते । प्रतिष्ठापयतीति । तेन अप्रतिष्ठितत्वदोषाभावः । नार्तिमार्छतीति । आङ्पूर्वोऽयमृच्छतिः विनाशे । अत्रानयोरेको गतिमात्रवचनः । आङ्पूर्वात् क्तिनः &lsquo;उपसर्गादृत्ति धातौ&rsquo; इति वृद्धिः । &lsquo;तादौ च&rsquo; इति गतेः प्रकृतिस्वरत्वम् । अवग्रहो नेष्यते ॥</p>
<h3 id="सयकतमनतर-41">संयुक्तमन्त्रः</h3>
<p>वरु॑णो॒ वा ए॒ष यज॑मानम॒भ्यैति॒ यद॒ग्निरुप॑नद्ध॒ ओष॑धय॒ प्रति॑ गृह्णीता॒ग्निमे॒तमित्या॑ह॒ शान्त्यै॒ व्यस्य॒न्विश्वा॒ अम॑ती॒ररा॑ती॒रित्या॑ह॒ रख्ष॑सा॒मप॑हत्यै नि॒षीद॑न्नो॒ अप॑ दुर्म॒तिꣳ ह॑न॒दित्या॑ह॒ प्रति॑ष्ठित्या॒ ओष॑धय॒ प्रति॑ मोदध्वम् [29]<br>
ए॒न॒मित्या॒हौष॑धयो॒ वा अ॒ग्नेर्भा॑ग॒धेय॒न्ताभि॑रे॒वैन॒ꣳ॒ सम॑र्धयति॒ पुष्पा॑वतीस्सुपिप्प॒ला इत्या॑ह॒ तस्मा॒दोष॑धय॒ फल॑ङ्गृह्णन्त्य्</p>
<h3 id="मनतर-41">मन्त्रः</h3>
<p>वरु॑णो॒ वा ए॒ष यज॑मानम॒भ्यैति॒ यद॒ग्निरुप॑नद्धः ।<br>
&ldquo;ओष॑धय॒ प्रति॑ गृह्णीता॒ग्निम् ए॒तम्&rdquo; इत्या॑ह । शान्त्यै᳚ ।
&ldquo;व्यस्य॒न्विश्वा॒ अम॑ती॒ररा॑तीरः&rdquo; + इत्या॑ह ।<br>
रख्ष॑सा॒मप॑हत्यै ।<br>
&ldquo;नि॒षीद॑न्नो॒ अप॑ दुर्म॒तिꣳ ह॑न॒द्&rdquo; + इत्या॑ह ।<br>
प्रति॑ष्ठित्यै ।<br>
ओष॑धय॒ प्रति॑ मोदध्वमेनम् इत्या॑ह । [29]<br>
ओष॑धयो॒ वा अ॒ग्नेर् भा॑गधेय᳚म् ।</p>
<p>ताभि॑र् ए॒वैन॒ꣳ॒ सम॑र्धयति ।<br>
पुष्पा॑वतीस् सुपिप्प॒ला इत्या॑ह ।<br>
तस्मा॒दोष॑धय॒ फल॑ङ् गृह्णन्ति ।</p>
<h4 id="टक-41">टीका</h4>
<p>11वरुणो वा इत्यादि ॥ उपनद्धस्य प्रकृतत्वात् &lsquo;ओषधयः&rsquo; इति द्वौ खर उपावहरणमन्त्रौ । शान्त्यै सुखहेतुत्वाय ॥</p>
<h3 id="सयकतमनतर-42">संयुक्तमन्त्रः</h3>
<p>अयव्ँवो॒ गर्भ॑ ऋ॒त्विय॑ प्र॒त्नꣳ स॒धस्थ॒मास॑द॒दित्या॑ह॒ याभ्य॑ ए॒वैन॑म्प्रच्या॒वय॑ति॒ तास्वे॒वैन॒म्प्रति॑ ष्ठापयति॒ द्वाभ्या॑मु॒पाव॑हरति॒ प्रति॑ष्ठित्यै ॥ [30]</p>
<h3 id="मनतर-42">मन्त्रः</h3>
<p>&ldquo;अयव्ँ वो॒ गर्भ॑ ऋ॒त्विय॑ प्र॒त्नꣳ स॒धस्थ॒मास॑द॒द्&rdquo; इत्या॑ह ।<br>
याभ्य॑ ए॒वैन॑म् प्रच्या॒वय॑ति॒ तास्वे॒वैन॒म् प्रति॑ ष्ठापयति ।<br>
द्वाभ्या॑म् उ॒पाव॑हरति । प्रति॑ष्ठित्यै ॥ [30]</p>
<h4 id="टक-42">टीका</h4>
<p>12अयं व इति ॥ यासां सकाशं प्रापयितुं अयं स्थानात् प्रच्यावितः &lsquo;प्रमातृभ्यो अधि कनिक्रदत् गाः&rsquo; इति तास्वेवौषधीषु एनं प्रतिष्ठापयति अयमग्निर्युष्माकं उत्सं आगत इति । द्वाभ्यामित्यादि । गतम् ॥</p>
<p>इति पञ्चमे प्रथमे पञ्चमोनुवाकः ॥</p>
<h2 id="अनवक">अनुवाकः</h2>
<h3 id="सयकतमनतर-43">संयुक्तमन्त्रः</h3>
<p>वा॒रु॒णो वा अ॒ग्निरुप॑नद्धो॒ वि पाज॒सेति॒ वि स्रꣳ॑सयति सवि॒तृप्र॑सूत ए॒वास्य॒ विषू॑चीव्ँवरुणमे॒निव्ँवि सृ॑जत्य॒प उप॑ सृज॒त्यापो॒ वै शा॒न्ताश्शा॒न्ताभि॑रे॒वास्य॒ शुचꣳ॑ शमयति ति॒सृभि॒रुप॑ सृजति त्रि॒वृद्वा अ॒ग्निर्यावा॑ने॒वाग्निस्तस्य॒ शुचꣳ॑ शमयति मि॒त्रस्स॒ꣳ॒सृज्य॑ पृथि॒वीमित्या॑ह मि॒त्रो वै शि॒वो दे॒वाना॒न्तेनै॒व [31]<br>
ए॒न॒ꣳ॒ सꣳ सृ॑जति॒ शान्त्यै॒</p>
<h3 id="मनतर-43">मन्त्रः</h3>
<p>वा॒रु॒णो वा अ॒ग्निरुप॑नद्धः ।<br>
वि पाज॒सेति॒ वि स्रꣳ॑सयति ।<br>
स॒वि॒तृप्र॑सूत ए॒वास्य॒ विषू॑चीव्ँ वरुणमे॒निव्ँ वि सृ॑जति ।</p>
<p>अ॒प उप॑ सृजति ।<br>
आपो॒ वै शा॒न्ताः ।  शा॒न्ताभि॑रे॒वास्य॒ शुचꣳ॑ शमयति ।<br>
ति॒सृभि॒रुप॑ सृजति । त्रि॒वृद् वा अ॒ग्निः ।<br>
यावा॑ने॒वाग्निस् तस्य॒ शुचꣳ॑ शमयति ।<br>
&ldquo;मि॒त्रस्स॒ꣳ॒सृज्य॑ पृथि॒वीम्&rdquo; इत्या॑ह ।<br>
मि॒त्रो वै शि॒वो दे॒वाना᳚म् ।<br>
तेनै॒व  ए॒न॒ꣳ॒ सꣳ सृ॑जति [31]।  शा॑न्त्यै᳚ ।</p>
<h4 id="टक-43">टीका</h4>
<p>1वरुणो वा इत्यादि ॥ विषूचीं विष्वग्गमनां वरुणमेनिं वरुणशरीरं विसृजति विश्लथयति अनेन विस्रंसनेन । अप उपसृजतीति । आपोहिष्ठादिभिः । त्रिवृद्वा इति । साहचर्यात्ताच्छब्द्यम् । त्रिरूपत्वात्त्रिवृत्त्वम् । मित्रस्संसृज्येति द्वाभ्यामर्मकपालादिभिरेनं संसृजतीति ॥</p>
<h3 id="सयकतमनतर-44">संयुक्तमन्त्रः</h3>
<p>यद्ग्रा॒म्याणा॒म्पात्रा॑णाङ्क॒पालैः᳚ सꣳसृ॒जेद्ग्रा॒म्याणि॒ पात्रा॑णि शु॒चार्प॑येदर्मकपा॒लैस्सꣳ सृ॑जत्ये॒तानि॒ वा अ॑नुपजीवनी॒यानि॒ तान्ये॒व शु॒चार्प॑यति॒ शर्क॑राभि॒स्सꣳ सृ॑जति॒ धृत्या॒ अथो॑ श॒न्त्वाय</p>
<h3 id="मनतर-44">मन्त्रः</h3>
<p>यद्ग्रा॒म्याणा॒म् पात्रा॑णाङ् क॒पालैः᳚ सꣳसृ॒जेद्ग्रा॒म्याणि॒ पात्रा॑णि शु॒चार्प॑येत् ।<br>
अ॒र्म॒क॒पा॒लैस् सꣳ सृ॑जति ।<br>
ए॒तानि॒ वा अ॑नुपजीवनी॒यानि॑ ।<br>
तान्ये॒व शु॒चा ऽर्प॑यति ।<br>
शर्क॑राभि॒स् सꣳ सृ॑जति ।<br>
धृत्यै᳚ । अथो॑ श॒न्त्वाय॑ ।</p>
<h4 id="टक-44">टीका</h4>
<p>2यद्ग्राम्याणामित्यादि ॥ अर्मकपालानि पुरातनशून्याधिवासलोष्ठानि । शर्कराः शुक्ला मृत्परिणामाः । अथो अपि च शंत्वाय सुखस्थानाय ॥</p>
<h3 id="सयकतमनतर-45">संयुक्तमन्त्रः</h3>
<p>अ॑जलो॒मैस्सꣳ सृ॑जत्ये॒षा वा अ॒ग्ने प्रि॒या त॒नूर्यद॒जा प्रि॒ययै॒वैन॑न्त॒नुवा॒ सꣳ सृ॑ज॒त्यथो॒ तेज॑सा कृष्णाजि॒नस्य॒ लोम॑भि॒स्सम् [32]<br>
सृ॒ज॒ति॒</p>
<h3 id="मनतर-45">मन्त्रः</h3>
<p>अ॒ज॒लो॒मैस्सम् सꣳ सृ॑जति ।
ए॒षा वा अ॒ग्ने प्रि॒या त॒नूर् यद॒जा ।<br>
प्रि॒ययै॒वैन॑न् त॒नुवा॒ सꣳ सृ॑ज॒त्य् अथो॒ तेज॑सा ।<br>
कृ॒ष्णा॒जि॒नस्य॒ लोम॑भि॒स् सꣳ सृ॑जति । [32]</p>
<h4 id="टक-45">टीका</h4>
<p>3अजलोमैरिति ॥ &lsquo;अच्प्रत्यन्ववपूर्वात्&rsquo; इति योगविभागादच् समासान्तः । अग्नेः प्रिया तनूरिति । &lsquo;आग्नेयी वा एषा&rsquo; । यदजा' इति । अथो अपि च तेजसैवैनं संसृजति अजलोमव्याजेन ॥</p>
<h3 id="सयकतमनतर-46">संयुक्तमन्त्रः</h3>
<p>य॒ज्ञो वै कृ॑ष्णाजि॒नय्ँय॒ज्ञेनै॒व य॒ज्ञꣳ सꣳ सृ॑जति रु॒द्रास्स॒म्भृत्य॑ पृथि॒वीमित्या॑है॒ता वा ए॒तन्दे॒वता॒ अग्रे॒ सम॑भर॒न्ताभि॑रे॒वैन॒ꣳ॒ सम्भ॑रति म॒खस्य॒ शिरो॒ऽसीत्या॑ह य॒ज्ञो वै म॒खस्तस्यै॒तच्छिरो॒ यदु॒खा तस्मा॑दे॒वमा॑ह य॒ज्ञस्य॑ प॒दे स्थ॒ इत्या॑ह य॒ज्ञस्य॒ ह्ये॑ते [33]<br>
प॒दे अथो॒ प्रति॑ष्ठित्यै॒</p>
<h3 id="मनतर-46">मन्त्रः</h3>
<p>य॒ज्ञो वै कृ॑ष्णाजि॒नम् । य॒ज्ञेनै॒व य॒ज्ञꣳ सꣳ सृ॑जति ।<br>
&ldquo;रु॒द्रास्स॒म्भृत्य॑ पृथि॒वीम्&rdquo; इत्या॑ह ।<br>
ए॒ता वा ए॒तन् दे॒वता॒ अग्रे॒ सम॑भरन् ।<br>
ताभि॑रे॒वैन॒ꣳ॒ सम्भ॑रति ।<br>
&ldquo;म॒खस्य॒ शिरो॒ऽसि&rdquo;+ इत्या॑ह ।<br>
य॒ज्ञो वै म॒खः ।<br>
तस्यै॒तच् छिरो॒ यदु॒खा ।<br>
तस्मा॑द् ए॒वमा॑ह ।<br>
य॒ज्ञस्य॑ प॒दे स्थ॒ इत्या॑ह ।<br>
य॒ज्ञस्य॒ ह्ये॑ते प॒दे  [33]। अथो॒ प्रति॑ष्ठित्यै ।</p>
<h4 id="टक-46">टीका</h4>
<p>4यज्ञो वै कृष्णाजिनमिति ॥ प्रधानाङ्गत्वात् । यज्ञेनैव यज्ञजन्यमग्निं संसृजति । रुद्रास्संभृत्येति मृदं संक्षिपति । मखस्य शिरोसीति पिण्डकरणमन्त्रः । यज्ञस्य शिरस्थानीया उखा; प्रधानत्वात्, आहवनीयधारणाच्च । अस्य मन्त्रस्य रुद्रास्संभृत्येति संभवरणानन्तरभावित्वे संसृष्टामित्याद्यतिक्रमेणास्मिन्नाम्नानं समानजातीयासाहित्यलाभाय । यज्ञस्य पदे स्थ इति मृदमङ्गुष्ठाभ्यां उपनिगृह्णाति ॥</p>
<h3 id="सयकतमनतर-47">संयुक्तमन्त्रः</h3>
<p>प्रान्याभि॒र्यच्छ॒त्यन्व॒न्यैर्म॑न्त्रयते मिथुन॒त्वाय॒ त्र्यु॑द्धिङ्करोति॒ त्रय॑ इ॒मे लो॒का ए॒षाल्ँलो॒काना॒माप्त्यै॒ छन्दो॑भि करोति वी॒र्य॑व्ँवै छन्दाꣳ॑सि वी॒र्ये॑णै॒वैना᳚ङ्करोति॒ यजु॑षा॒ बिल॑ङ्करोति॒ व्यावृ॑त्त्या॒</p>
<h3 id="मनतर-47">मन्त्रः</h3>
<p>प्रान्याभि॒र् यच् छ॒त्यन्व॒न्यैर्म॑न्त्रयते ।<br>
मि॒थु॒न॒त्वाय॑ ।<br>
त्र्यु॑द्धिङ्करोति॒ , त्रय॑ इ॒मे लो॒का , ए॒षाल्ँ लो॒काना॒माप्त्यै᳚ ॥<br>
छन्दो॑भि करोति । वी॒र्य॑व्ँ वै छन्दाꣳ॑सि ।<br>
वी॒र्ये॑णै॒वैना᳚ङ् करोति ।<br>
यजु॑षा॒ बिल॑ङ्करोति । व्यावृ॑त्त्यै ।</p>
<h4 id="टक-47">टीका</h4>
<p>5प्रान्याभिरिति ॥ अन्याभिः ऋग्भिः प्रत्तान् पिण्डान् अन्यैः यजुर्भिरनुमन्त्रयत इति यावत् । &lsquo;संसृष्टां वसुभिः&rsquo; इत्याद्या ऋचः । &lsquo;वसवस्त्वा कृण्वन्तु&rsquo; इत्यादियजूंषि । अन्याभ्यां तृतीयम् । उद्धीयत इति उद्धिः उन्नतोऽवयवः । त्र्युद्धिं उखां करोति । त्रित्वान्वयात् लोकत्रयावाप्त्यै भवति । छन्दोभिरिति, &lsquo;वसवस्त्वा कृण्वन्तु&rsquo; इत्युख्यैः चतुर्भिः पिण्डानुमन्त्रणैः । वीर्यं वा इति । तद्धेतुत्वात्ताच्छब्द्यम् । यजुषेति । &lsquo;अदितिस्ते बिलं&rsquo; इति छन्दोरहितेन ॥</p>
<h3 id="सयकतमनतर-48">संयुक्तमन्त्रः</h3>
<p>इय॑तीङ्करोति प्र॒जाप॑तिना यज्ञमु॒खेन॒ सम्मि॑तान्द्विस्त॒नाङ्क॑रोति॒ द्यावा॑पृथि॒व्योर्दोहा॑य॒ चतु॑स्स्तनाङ्करोति पशू॒नान्दोहा॑या॒ष्टास्त॑नाङ्करोति॒ छन्द॑सा॒न्दोहा॑य॒</p>
<h3 id="मनतर-48">मन्त्रः</h3>
<p>इय॑तीङ् करोति ।
प्र॒जाप॑तिना यज्ञमु॒खेन॒ सम्मि॑ताम् ।<br>
द्वि॒स्त॒नाङ्क॑रोति । द्यावा॑पृथि॒व्योर् दोहा॑य ।<br>
चतु॑स् स्तनाङ्करोति ।<br>
प॒शू॒नान् दोहा॑य ।<br>
अ॒ष्टास्त॑नाङ्करोति । छन्द॑सा॒न् दोहा॑य ।</p>
<h4 id="टक-48">टीका</h4>
<p>6इयतीमिति ॥ केनचित्परिमाणेन परिमितमिति यावत् । प्रादेशमिति केचित् । इदं परिमाणमस्य &lsquo;किमिदंभ्यां वोघः&rsquo; इति वतुप् घकारश्च । &lsquo;इदं किमोरीश्की&rsquo;, यस्येति लोपः । उदात्तनिवृत्तिस्वरेण उदात्तः । प्रादेशमात्रमूर्ध्वप्रमाणेन अरत्निमात्रं तिर्यक्प्रमाणेन व्यायाममात्रं समन्तपरिमाणेन । प्रजापतिनेति । मुखं च प्रादेशमात्रं &lsquo;यज्ञमुखं वै प्रजापतिः&rsquo; इति, तेनैव संमिता कृता भवति । द्विस्तनामिति । द्वौ स्तनावस्याः अश्रीणां रास्नायाश्च सन्धाविति । क्रोडादित्वात् ङीषभावः । &lsquo;सङ्ख्यायास्स्तनः&rsquo; इत्युत्तरपदान्तोदात्तत्वम् । चतुस्स्तनामिति । &lsquo;विभाषा छन्दसि&rsquo; इति अन्तोदात्ताभावे बहुव्रीहिस्वरः । एवमष्टास्तनामिति छान्दसमात्वम् । छन्दसामिति । गायत्र्यादीनि सादिच्छन्दांस्यष्टौ ॥</p>
<h3 id="सयकतमनतर-49">संयुक्तमन्त्रः</h3>
<p>नवा᳚श्रिमभि॒चर॑त कुर्यात्त्रि॒वृत॑मे॒व वज्रꣳ॑ स॒म्भृत्य॒ भ्रातृ॑व्याय॒ प्र ह॑रति॒ स्तृत्यै॑ कृ॒त्वाय॒ सा म॒हीमु॒खामिति॒ नि द॑धाति दे॒वता᳚स्वे॒वैना॒म्प्रति॑ ष्ठापयति ॥ [34]</p>
<h3 id="मनतर-49">मन्त्रः</h3>
<p>नवा᳚श्रिमभि॒चर॑त कुर्यात् ।<br>
त्रि॒वृत॑मे॒व वज्रꣳ॑ स॒म्भृत्य॒ भ्रातृ॑व्याय॒ प्र ह॑रति । स्तृत्यै᳚ ।<br>
कृ॒त्वाय॒ सा म॒हीमु॒खामिति॒ नि द॑धाति ।<br>
दे॒वता᳚स्व् ए॒वैना॒म् प्रति॑ ष्ठापयति ॥ [34]</p>
<h4 id="टक-49">टीका</h4>
<p>7नवाश्रिमिति ॥ अभिचरतोन्यत्र चतुरश्रिमष्टाश्रिं वा । त्रिवृतमिति । त्र्यवयवात्त्रिवृत्त्वम् । वज्रस्य स्तृत्यै छादनाय भवति । कृत्वायेति खरे उखानिधानमन्त्रः ॥</p>
<p>इति पञ्चमे प्रथमे षष्ठोनुवाकः ॥</p>
<h2 id="अनवक-७">अनुवाकः ७</h2>
<h3 id="सयकतमनतर-50">संयुक्तमन्त्रः</h3>
<p>स॒प्तभि॑र्धूपयति स॒प्त वै शी॑र्ष॒ण्याः᳚ प्रा॒णाश्शिर॑ ए॒तद्य॒ज्ञस्य॒ यदु॒खा शी॒र्षन्ने॒व य॒ज्ञस्य॑ प्रा॒णान्द॑धाति॒ तस्मा᳚थ्स॒प्त शी॒र्षन्प्रा॒णा अ॑श्वश॒केन॑ धूपयति प्राजाप॒त्यो वा अश्व॑स्सयोनि॒त्वाय ।</p>
<h3 id="मनतर-50">मन्त्रः</h3>
<p>स॒प्तभि॑र् धूपयति ।<br>
स॒प्त वै शी॑र्ष॒ण्याः᳚ प्रा॒णाः ।<br>
शिर॑ ए॒तद् य॒ज्ञस्य॒ यदु॒खा ।<br>
शी॒र्षन्न् ए॒व य॒ज्ञस्य॑ प्रा॒णान् द॑धाति ।<br>
तस्मा᳚थ् स॒प्त शी॒र्षन् प्रा॒णाः ।<br>
अ॒श्व॒श॒केन॑ धूपयति ।<br>
प्रा॒जा॒प॒त्यो वा अश्व॑स् , सयोनि॒त्वाय॑ ।</p>
<h4 id="टक-50">टीका</h4>
<p>1सप्तभिरिति ॥ &lsquo;वसवस्त्वा धूपयन्तु&rsquo; इत्यादिभिः अश्वशकेन दीप्तेन उखां धूपयति । झल्युपोत्तमस्य उदात्तत्वम् । सप्त वा इति । चक्षुषी श्रोत्रे नासिके आस्यमिति । &lsquo;ये च तद्धिते&rsquo; इति शीर्षन्भावः । शिर इति प्राधान्यात् । शीर्षन्निति । &lsquo;सुपां सुलुक्&rsquo; इति ङेर्लुक् । &lsquo;शीर्षन् छन्दसि&rsquo; इति शीर्षन्नादेशः । अश्वशकेनेत्यादि । शकं वालम् । शकृदित्येके । योनिः कारणं सर्वस्य प्रजापतिस्तेन सहितं धूपनं भवति ॥</p>
<h3 id="सयकतमनतर-51">संयुक्तमन्त्रः</h3>
<p>अदि॑ति॒स्त्वेत्या॑हे॒यव्ँवा अदि॑ति॒रदि॑त्यै॒वादि॑त्याङ्खनत्य॒स्या अक्रू॑रङ्काराय॒ न हि स्वस्स्वꣳ हि॒नस्ति॑ दे॒वाना᳚न्त्वा॒ पत्नी॒रित्या॑ह दे॒वाना᳚म् [35]<br>
वा ए॒ताम्पत्न॒योऽग्रे॑ऽकुर्व॒न्ताभि॑रे॒वैना᳚न्दधाति</p>
<h3 id="मनतर-51">मन्त्रः</h3>
<p>&ldquo;अदि॑ति॒स्त्वा&rdquo;+ इत्या॑ह । इ॒यव्ँ वा अदि॑तिः ।<br>
अदि॑त्यै॒वादि॑त्याङ् खनत्य् अ॒स्या अक्रू॑रङ्काराय ।<br>
न हि स्वस् स्वꣳ हि॒नस्ति॑ ।<br>
दे॒वाना᳚न् त्वा॒ पत्नी॒र् इत्या॑ह ।<br>
दे॒वाना॒व्ँ वा ए॒ताम् पत्न॒योऽग्रे॑ऽकुर्वन् ।[35]<br>
ताभि॑र् ए॒वैना᳚न् दधाति ।</p>
<h4 id="टक-51">टीका</h4>
<p>2अदितिस्त्वेति ॥ अवटं खानयति पृथिव्या अक्रूरंकारणार्थं पृथिव्यैव पृथिवीं चखानेति न हि आत्मानं हिनस्ति । तेनाध्वर्योर्नापराधः । करोतेः छान्दसः खञ् । &lsquo;देवानां त्वा&rsquo; इत्यवटे उखां प्रवृणक्ति पत्नय इति । छान्दसं ङीपो ह्रस्वत्वम् ॥</p>
<h3 id="सयकतमनतर-52">संयुक्तमन्त्रः</h3>
<p>धि॒षणा॒स्त्वेत्या॑ह वि॒द्या वै धि॒षणा॑ वि॒द्याभि॑रे॒वैना॑म॒भीन्द्धे॒ ग्नास्त्वेत्या॑ह॒ छन्दाꣳ॑सि॒ वै ग्नाश्छन्दो॑भिरे॒वैनाꣳ॑ श्रपयति॒ वरू᳚त्रय॒स्त्वेत्या॑ह॒ होत्रा॒ वै वरू᳚त्रयो॒ होत्रा॑भिरे॒वैना᳚म्पचति॒ जन॑य॒स्त्वेत्या॑ह दे॒वाना॒व्ँवै पत्नीः᳚ [36]<br>
जन॑य॒स्ताभि॑रे॒वैना᳚म्पचति</p>
<h3 id="मनतर-52">मन्त्रः</h3>
<p>&ldquo;धि॒षणा᳚स् त्वा&rdquo; + इत्या॑ह ।<br>
वि॒द्या वै धि॒षणा॑ । वि॒द्याभि॑र् ए॒वैना॑म॒भीन्द्धे॒
&ldquo;ग्नास्त्वा᳚&rdquo; + इत्या॑ह ।<br>
छन्दाꣳ॑सि॒ वै ग्नाः ।  छन्दो॑भिरे॒वैनाꣳ॑ श्रपयति ।<br>
&ldquo;वरू᳚त्रयस् त्वा&rdquo; + इत्या॑ह ।<br>
होत्रा॒ वै वरू᳚त्रयः ।<br>
होत्रा॑भिर् ए॒वैना᳚म् पचति ।<br>
&ldquo;जन॑यस्त्वा&rdquo; + इत्या॑ह<br>
दे॒वाना॒व्ँ वै पत्नीः᳚  जन॑यः । [36]<br>
ताभि॑रे॒वैना᳚म् पचति ।</p>
<h4 id="टक-52">टीका</h4>
<p>3धिषणास्त्वेति पुरस्ताद्दीपयति ॥ धिषणा इति । &lsquo;धृषेर्धिष्च संज्ञायाम्&rsquo; इति क्युप्रत्ययः । ग्नास्त्वेति । दक्षिणत उपोषति । वरूत्रय इति । तृचि ग्रसितस्कभितादौ निपात्यते । छान्दसं ङीपो ह्रस्वत्वम् । होत्रादयः सप्त होत्राः । जनयस्त्वेति उत्तरतः । पत्नीरिति । &lsquo;वा छन्दसि&rsquo; इति पूर्वसवर्णदीर्घत्वम् । अत्र वरूत्रय इति युष्मच्छब्दोपादानेन &lsquo;त्वा देवी&rsquo; इत्यादेः उभयत्र सम्बन्धं दर्शयति ॥</p>
<h3 id="सयकतमनतर-53">संयुक्तमन्त्रः</h3>
<p>ष॒ड्भि प॑चति॒ षड्वा ऋ॒तव॑ ऋ॒तुभि॑रे॒वैना᳚म्पचति॒ द्वि पच॒न्त्वित्या॑ह॒ तस्मा॒द्द्विस्स॑व्ँवथ्स॒रस्य॑ स॒स्यम्प॑च्यते</p>
<h3 id="मनतर-53">मन्त्रः</h3>
<p>ष॒ड्भि प॑चति ।<br>
षड्वा ऋ॒तवः॑ ।<br>
ऋ॒तुभि॑रे॒वैना᳚म् पचति ।<br>
&ldquo;द्वि पच॑न्तु&rdquo; + इत्या॑ह ।<br>
तस्मा॒द् द्विस् स॑व्ँवथ्स॒रस्य॑ स॒स्यम् प॑च्यते ।</p>
<h4 id="टक-53">टीका</h4>
<p>4षड्भिरिति ।&lsquo;अदितिस्त्वा&rsquo; इत्याद्यैः &lsquo;जनयस्त्वा&rsquo; इत्यन्तैः । उदकाभरणावटखननस्यापि यागार्थत्वात् । &lsquo;षट्त्रिचतुर्भ्यः&rsquo; इति विभक्तेरुदात्तत्वम् । द्विरिति । पञ्चमषष्ठयोः । पचन्त्विति द्विराहेति नानावाक्यत्वात् निघाताभावः, समानवाक्ये पदात्परस्य निघातादिविधानात् । पच्यत इति कर्मकर्तरि यक् ॥</p>
<h3 id="heading"></h3>
<p>वारु॒ण्यु॑खाभीद्धा॑ मै॒त्रियोपै॑ति॒ शान्त्यै॑ दे॒वस्त्वा॑ सवि॒तोद्व॑प॒त्वित्या॑ह सवि॒तृप्र॑सूत ए॒वैना॒म्ब्रह्म॑णा दे॒वता॑भि॒रुद्व॑प॒त्य्</p>
<h3 id="heading-1"></h3>
<p>वा॒रु॒ण्यु॑खाऽभीद्धा॑ ।<br>
मै॒त्रियोपै॑ति ।  शान्त्यै᳚ ।<br>
&ldquo;दे॒वस्त्वा॑ सवि॒तोद्व॑प॒त्व्&rdquo; इत्या॑ह ।<br>
स॒वि॒तृप्र॑सूत ए॒वैना॒म् ब्रह्म॑णा दे॒वता॑भि॒र् उद्व॑प॒ति ।</p>
<h4 id="टक-54">टीका</h4>
<p>5वारुणी वरुणिमन् वरुणस्वभावान्मैत्र्येति । अभीद्धेति । इतरमुखां मित्रो भवति [मित्रो भव' इति] परिगृह्णाति न &lsquo;वरुणः&rsquo; इति । तेन वरुणगृहीतत्वाभावः । देवसवेति मुख्याया उखायाः अङ्गानि अनूद्वपति ॥</p>
<h3 id="सयकतमनतर-54">संयुक्तमन्त्रः</h3>
<p>अप॑द्यमाना पृथि॒व्याशा॒ दिश॒ आ पृ॑ण [37]<br>
इत्या॑ह॒ तस्मा॑द॒ग्निस्सर्वा॒ दिशोऽनु॒ वि भा॒त्युत्ति॑ष्ठ बृह॒ती भ॑वो॒र्ध्वा ति॑ष्ठ ध्रु॒वा त्वमित्या॑ह॒ प्रति॑ष्ठित्या</p>
<h3 id="मनतर-54">मन्त्रः</h3>
<p>&ldquo;अप॑द्यमाना पृथि॒व्याशा॒ दिश॒ आ पृ॑ण&rdquo;+ इत्या॑ह । [37]<br>
तस्मा॑द॒ग्निस् सर्वा॒ दिशो ऽनु॒ विभा॑ति ।<br>
&ldquo;उत्ति॑ष्ठ बृह॒ती भ॑व + ऊ॒र्ध्वा, ति॑ष्ठ ध्रु॒वा त्वम्&rdquo; इत्या॑ह ।<br>
प्रति॑ष्ठित्यै ।</p>
<h4 id="टक-55">टीका</h4>
<p>6अपद्यमानेति ॥ पूर्वेणार्धर्चेन अशने प्रतिष्ठापयति, उत्तरेण च श्रपयति ॥</p>
<h3 id="सयकतमनतर-55">संयुक्तमन्त्रः</h3>
<p>असु॒र्य॑म्पात्र॒मना᳚च्छृण्ण॒मा च्छृ॑णत्ति देव॒त्राक॑रजख्षी॒रेणा च्छृ॑णत्ति पर॒मव्ँवा ए॒तत्पयो॒ यद॑जख्षी॒रम्प॑र॒मेणै॒वैना॒म्पय॒सा च्छृ॑णत्ति॒ यजु॑षा॒ व्यावृ॑त्त्यै॒ छन्दो॑भि॒रा च्छृ॑णत्ति॒ छन्दो॑भि॒र्वा ए॒षा क्रि॑यते॒ छन्दो॑भिरे॒व छन्दा॒ꣳ॒स्या च्छृ॑णत्ति ॥ [38]</p>
<h3 id="मनतर-55">मन्त्रः</h3>
<p>अ॒सु॒र्य॑म् पात्र॒म् अना᳚च्छृण्णम् ।<br>
आ च्छृ॑णत्ति देव॒त्राऽकः॑ ।<br>
अ॒ज॒ख्षी॒रेणा च्छृ॑णत्ति ।<br>
प॒र॒मव्ँ वा ए॒तत् पयो॒ , यद॑जख्षी॒रम् ।<br>
प॒र॒मेणै॒वैना॒म् पय॒सा ऽऽच्छृ॑णत्ति ।<br>
यजु॑षा॒  व्यावृ॑त्त्यै ।<br>
छन्दो॑भि॒रा च्छृ॑णत्ति ।<br>
छन्दो॑भि॒र् वा ए॒षा क्रि॑यते ।<br>
छन्दो॑भिरे॒व छन्दा॒ꣳ॒स्या च्छृ॑णत्ति ॥ [38]</p>
<h4 id="टक-56">टीका</h4>
<p>7असुर्यमिति ॥ अनाच्छृण्णं यदभीद्धं पात्रं पयःप्रभृत्यासेचनेन दीप्तं तदसुर्यं असुरस्य स्वाम्यात् । &lsquo;असुररय स्वम्&rsquo; इति यत् । उ छृदिर् दीप्तिदीपनयोः, रौधादिकः ।आछृणत्ति छागादिपयसा दीपयति उखाम् । देवत्राऽकरिति । देवाधीनमेव करोति । &lsquo;देये त्रा च&rsquo; इति त्राप्रत्ययः । करोतेः छान्दसे लुङि &lsquo;मन्त्रे घस&rsquo; इति च्लेर्लुक् । परमेणेति । परमं पयोऽमृतम् । यजुषेति । आच्छृणत्तीत्येव &lsquo;वसवस्त्वा'च्छृन्दन्तु&rsquo; इत्यादिकेन । छन्दोभिर्वा एषा क्रियत इति । &lsquo;वसवस्त्वा कृण्वन्तु&rsquo; इति ॥</p>
<p>इति पञ्चमे प्रथमे सप्तमोऽनुवाकः ॥</p>
<h2 id="अनवक-८">अनुवाकः ८</h2>
<h3 id="सयकतमनतर-56">संयुक्तमन्त्रः</h3>
<p>एक॑विꣳशत्या॒ माषैः᳚ पुरुषशी॒र्षमच्छै᳚त्यमे॒ध्या वै माषा॑ अमे॒ध्यम्पु॑रुषशी॒र्षम॑मे॒ध्यैरे॒वास्या॑मे॒ध्यन्नि॑रव॒दाय॒ मेध्य॑ङ्कृ॒त्वा ह॑र॒त्येक॑विꣳशतिर्भवन्त्येकवि॒ꣳ॒शो वै पुरु॑ष॒ पुरु॑ष॒स्याप्त्यै॒</p>
<h3 id="मनतर-56">मन्त्रः</h3>
<p>एक॑विꣳशत्या॒ माषैः᳚ पुरुषशी॒र्षमच्छै॑ति ।<br>
अ॒मे॒ध्या वै माषा॑ , अमे॒ध्यम् पु॑रुषशी॒र्षम् ।<br>
अ॒मे॒ध्यैर् ए॒वास्या॑मे॒ध्यन् नि॑रव॒दाय॒ मेध्य॑ङ्कृ॒त्वा ऽऽह॑रति ।<br>
एक॑विꣳशतिर् भवन्ति ।<br>
ए॒क॒वि॒ꣳ॒शो वै पुरु॑षः । पुरु॑ष॒स्याप्त्यै᳚ ।</p>
<h4 id="टक-57">टीका</h4>
<p>1एकाविंशत्येत्यादि ॥ विंशन्माषानादाय पुरुषशिरोभिप्राप्तुं गच्छति । मेधं यज्ञं नार्हति इत्यमेध्यः । दण्डादित्वाद्यः । &lsquo;ययतोश्चातदर्थे&rsquo; इत्युत्तरपदान्तोदात्तत्वम् । अमेध्यानां माषाणामुपरि वापेन पुरुषशिरसो यदमेध्यत्वं तन्निरवदाय तस्मिन्निष्कृष्य पृथक् स्थापितं कृत्वा शिरो मेधार्हमेव कृत्वा आहरति । छान्दसो यत् । वृषादिर्वा द्रष्टव्यः, भवार्थे यत् । एकविंशो वै पुरुष इति । दशहस्त्या अङ्गुलयो दशपद्या आत्मैकविंश इति ॥</p>
<h3 id="सयकतमनतर-57">संयुक्तमन्त्रः</h3>
<p>व्यृ॑द्ध॒व्ँवा ए॒तत्प्रा॒णैर॑मे॒ध्यय्ँयत्पु॑रुषशी॒र्षꣳ स॑प्त॒धा वितृ॑ण्णाव्ँवल्मीकव॒पाम्प्रति॒ नि द॑धाति स॒प्त वै शी॑र्ष॒ण्याः᳚ प्रा॒णा प्रा॒णैरे॒वैन॒थ्सम॑र्धयति मेध्य॒त्वाय॒</p>
<h3 id="मनतर-57">मन्त्रः</h3>
<p>व्यृ॑द्ध॒व्ँ वा ए॒तत् प्रा॒णैर॑मे॒ध्यय्ँ यत् पु॑रुषशी॒र्षम् ।<br>
स॒प्त॒धा वितृ॑ण्णाव्ँ वल्मीकव॒पाम् प्रति॒ नि द॑धाति ।<br>
स॒प्त वै शी॑र्ष॒ण्याः᳚ प्रा॒णाः ।<br>
प्रा॒णैरे॒वैन॒थ् सम॑र्धयति । मे॒ध्य॒त्वाय॑ ।</p>
<h4 id="टक-58">टीका</h4>
<p>2व्यृद्धमिति ॥ &lsquo;गतिरनन्तरः&rsquo; इति गतेः प्रकृतिस्वरत्वम् । &lsquo;उदात्तस्वरितयोर्याः&rsquo; इति ऋकारः स्वर्यते । सप्तधा वितृण्णां छिद्रितां वल्मीकवपां वल्मकिमृदं शिरस्थाने प्रतिनिदधाति प्रतिनिधिं करोति । शीर्षण्या इति । शिरसि भवाः चक्षुरादयः सप्त प्राणाः । &lsquo;शरीरावयवाच्च&rsquo; इयि यत्, &lsquo;ये च तद्धिते&rsquo; इति शीर्षादेशः ॥</p>
<h3 id="सयकतमनतर-58">संयुक्तमन्त्रः</h3>
<p>याव॑न्तः [39]<br>
वै मृ॒त्युब॑न्धव॒स्तेषा᳚य्ँय॒म आधि॑पत्य॒म्परी॑याय यमगा॒थाभि॒ परि॑ गायति य॒मादे॒वैन॑द्वृङ्क्ते ति॒सृभि॒ परि॑ गायति॒ त्रय॑ इ॒मे लो॒का ए॒भ्य ए॒वैन॑ल्लो॒केभ्यो॑ वृङ्क्ते॒ तस्मा॒द्गाय॑ते॒ न देय॒ङ्गाथा॒ हि तद्वृ॒ङ्क्ते᳚</p>
<h3 id="मनतर-58">मन्त्रः</h3>
<p>याव॑न्तो॒ वै मृ॒त्युब॑न्धव॒स् तेषाँ᳚य् , य॒म आधि॑पत्य॒म् परी॑याय ।[39]<br>
य॒म॒गा॒थाभि॒ परि॑ गायति ।<br>
य॒मादे॒वैन॑द् वृङ्क्ते ।<br>
ति॒सृभि॒ परि॑ गायति ।<br>
त्रय॑ इ॒मे लो॒काः ।
ए॒भ्य ए॒वैन॑ल्लो॒केभ्यो॑ वृङ्क्ते ।<br>
तस्मा॒द्गाय॑ते॒ न देय᳚म् ।<br>
गाथा॒ हि तद्वृ॒ङ्ते ।</p>
<h4 id="टक-59">टीका</h4>
<p>3यावन्त इत्यादि ॥ मृत्युबन्धवः प्रोक्तः मृत्युरेषां बन्धुरिति । &lsquo;योस्य कौष्ठ्य&rsquo; इत्यादिभिः तिसृभिः यमगाथाभिः परितो गायति । यमादेवैनद्वृङ्क्ते परिगृह्णाति । तिसृभिरित्यादि । गतम् । तस्मादिति । गानादृष्टं न जायते । गाथा गृह्णाति गाथाधीनात्वात् ॥</p>
<h3 id="सयकतमनतर-59">संयुक्तमन्त्रः</h3>
<p>ऽग्निभ्य॑ प॒शूना ल॑भते॒ कामा॒ वा अ॒ग्नय॒ कामा॑ने॒वाव॑ रुन्द्धे॒</p>
<h3 id="मनतर-59">मन्त्रः</h3>
<p>अ॒ग्निभ्य॑ प॒शूना ल॑भते ।<br>
कामा॒ वा अ॒ग्नयः॑ ।<br>
कामा॑ने॒वाव॑ रुन्धे ।</p>
<h4 id="टक-60">टीका</h4>
<p>4अग्निभ्य इति ॥ अग्निदेवत्याः पशवोऽजाश्ववृषभवृष्णिबस्ताः आलभ्याः । कामबहुत्वाद्बहुवचनम् । कामा वा इत्यादि । तत्साधनत्वात्ताच्छब्द्यम् । काम्यन्त इति कामाः पशुपुत्रादयः ॥</p>
<h3 id="सयकतमनतर-60">संयुक्तमन्त्रः</h3>
<p>यत्प॒शून्नालभे॒तान॑वरुद्धा अस्य [40]<br>
प॒शव॑स्स्यु॒र्यत्पर्य॑ग्निकृतानुथ्सृ॒जेद्य॑ज्ञवेश॒सङ्कु॑र्या॒द्यथ्स॑स्था॒पये᳚द्या॒तया॑मानि शी॒र्षाणि॑ स्यु॒र्यत्प॒शूना॒लभ॑ते॒ तेनै॒व प॒शूनव॑ रुन्द्धे॒ यत्पर्य॑ग्निकृतानुथ्सृ॒जति॑ शी॒र्ष्णामया॑तयामत्वाय प्राजाप॒त्येन॒ स स्था॑पयति य॒ज्ञो वै प्र॒जाप॑तिर्य॒ज्ञ ए॒व य॒ज्ञम्प्रति॑ ष्ठापयति</p>
<h3 id="मनतर-60">मन्त्रः</h3>
<p>यत् प॒शून् नालभे॒तान॑वरुद्धा अस्य  प॒शव॑स् स्युः । [40]<br>
यत् पर्य॑ग्निकृतानुथ्सृ॒जेद् य॑ज्ञवेश॒सङ् कु॑र्यात् ।<br>
यथ्स॑स्था॒पये᳚द् या॒तया॑मानि शी॒र्षाणि॑ स्युः ।<br>
यत् प॒शूना॒लभ॑ते॒ तेनै॒व प॒शूनव॑ रुन्धे ।<br>
यत्पर्य॑ग्निकृतानुथ्सृ॒जति॑ शी॒र्ष्णामया॑तयामत्वाय ।<br>
प्रा॒जा॒प॒त्येन॒ स स्था॑पयति ।<br>
य॒ज्ञो वै प्र॒जाप॑तिर् , य॒ज्ञ ए॒व य॒ज्ञम् प्रति॑ ष्ठापयति ।</p>
<h4 id="टक-61">टीका</h4>
<p>5यदित्यादि ॥ अत्र त्रयः पक्षाः - अनालम्भो वा पशूनां, आलम्भोसियोगः । आलब्धानां पर्यग्निकरणानन्तरं उत्सर्गो वा, संस्थां वा गमयेत् । एतानि संस्थापनपक्षे यातयामानि गतरसानि शीर्षाणि स्युः । तस्मादालभेत पशून् । पर्यग्निकृतानामुत्सर्गे शिरसां अयातयामत्वम् । तत्र पर्यग्निकृतानां संज्ञप्तानां शिरांसि मृदा प्रलिप्य निधीयन्ते । प्राजापत्येनैव संस्थापयेत् पशून् । यज्ञो वा इत्यादि । गतम् । &lsquo;वायव्येन पशुना स्थापयेत् प्राजापत्यः पशुपुरोडाशो द्वादशकपालः&rsquo; इत्यपरम् ॥</p>
<h3 id="सयकतमनतर-61">संयुक्तमन्त्रः</h3>
<p>प्र॒जाप॑ति प्र॒जा अ॑सृजत॒ स रि॑रिचा॒नो॑ऽमन्यत॒ स ए॒ता आ॒प्रीर॑पश्य॒त्ताभि॒र्वै स मु॑ख॒तः [41]<br>
आ॒त्मान॒माप्री॑णीत॒ यदे॒ता आ॒प्रियो॒ भव॑न्ति य॒ज्ञो वै प्र॒जाप॑तिर्य॒ज्ञमे॒वैताभि॑र्मुख॒त आ प्री॑णा॒त्यप॑रिमितछन्दसो भव॒न्त्यप॑रिमित प्र॒जाप॑ति प्र॒जाप॑ते॒राप्त्या॑</p>
<h3 id="मनतर-61">मन्त्रः</h3>
<p>प्र॒जाप॑ति प्र॒जा अ॑सृजत ।<br>
स रि॑रिचा॒नो॑ऽमन्यत ।<br>
स ए॒ता आ॒प्रीर॑पश्यत् ।<br>
ताभि॒र् वै स मु॑ख॒तः आ॒त्मान॒माप्री॑णीत । [41]<br>
यदे॒ता आ॒प्रियो॒ भव॑न्ति ।<br>
य॒ज्ञो वै प्र॒जाप॑तिः ।<br>
य॒ज्ञम् ए॒वैताभि॑र् मुख॒त आ प्री॑णा॒ति ।<br>
अप॑रिमितछन्दसो भवन्ति ।<br>
अप॑रिमित प्र॒जाप॑तिः । प्र॒जाप॑ते॒राप्त्यैः᳚ ।</p>
<h4 id="टक-62">टीका</h4>
<p>6प्रजापतीरीत्यादि ॥ प्रजासृष्ट्यनन्तरं किञ्चित् रिरिचानो रिक्तोहमस्मीत्यमन्यत प्रजापतिः । लिटः कानजादेशः । अथ सः आप्रीरपश्यत् । ताभिः आत्मानं सुखत आरम्भे एवाप्रीणयत् । तस्मादेताः प्रजापत्यात्मनो यज्ञस्य मुखत एव प्रीतिहेतवः । आप्रीणात्याभिरिति आप्रियः । करणे क्विप् । आप्रीरिति छान्दसं ह्रस्वत्वम् । ताश्च &lsquo;ऊर्ध्वा अस्य&rsquo; इत्याद्या द्वादश प्रधानाः याज्याः । अपरिमितछन्दस इति । अनेकप्रकारछन्दस इत्यर्यः । तथा हि - सर्वाश्चैताः त्रिपदाः । आसामाद्याः अन्ताश्च पादाः एकादशाक्षरा मध्ये पञ्चाक्षरः षडक्षरः सप्ताक्षरोष्टाक्षरश्च पादः । एका[अल्पा]क्षरः पिपीलिकामध्या इत्याचक्षते &lsquo;त्रिपादनिष्ठमध्या पिपीलिकामध्या&rsquo; इति । ता एता उष्णिहः । &lsquo;दैव्या होतारौ&rsquo; &lsquo;तिस्रो देवीः&rsquo; इति च गायत्र्यौ । विश्वजनादित्वादपरिमितशब्दस्य तुगभावः ॥</p>
<h3 id="सयकतमनतर-62">संयुक्तमन्त्रः</h3>
<p>ऊनातिरि॒क्ता मि॑थु॒ना प्रजा᳚त्यै लोम॒शव्ँवै नामै॒तच्छन्द॑ प्र॒जाप॑ते प॒शवो॑ लोम॒शा प॒शूने॒वाव॑ रुन्द्धे॒ सर्वा॑णि॒ वा ए॒ता रू॒पाणि॒ सर्वा॑णि रू॒पाण्य॒ग्नौ चित्ये᳚ क्रियन्ते॒ तस्मा॑दे॒ता अ॒ग्नेश्चित्य॑स्य [42]<br>
भ॒व॒न्त्य्</p>
<h3 id="मनतर-62">मन्त्रः</h3>
<p>ऊ॒ना॒ति॒रि॒क्ता मि॑थु॒नाः ।<br>
प्रजा᳚त्यै ।<br>
लो॒म॒शव्ँ वै नामै॒तच् छन्द॑ प्र॒जाप॑तेः ।<br>
प॒शवो॑ लोम॒शाः ।  प॒शूने॒वाव॑ रुन्धे ।<br>
सर्वा॑णि॒ वा ए॒ता रू॒पाणि॑ ।<br>
सर्वा॑णि रू॒पाण्य॒ग्नौ चित्ये᳚ क्रियन्ते ।<br>
तस्मा॑दे॒ता अ॒ग्नेश्चित्य॑स्य भवन्ति । [42]</p>
<h4 id="टक-63">टीका</h4>
<p>7ऊनातिरिक्ता इति ॥ एवमूनातिरिक्तस्वभावतया मिथुना द्विप्रकारकत्वात् यस्मादेतस्मात्प्रजात्यै भवति । लोमशमिति । मध्ये सूक्ष्मत्वात् लोमवत्तनुतरमध्यमस्यास्तीति, लोमादित्वाच्छः । यथोक्तम् - &lsquo;त्रिपादनिष्ठमध्या पिपीलिकामध्या&rsquo; इति । सर्वाणि वा इति । छन्दसां नानाऋक्त्वात् सर्वाणि रूपाणि एता आप्रियः । सर्वाणि अग्नौ चित्ये चेतव्ये क्रियन्ते । तस्मादित्यादि । &lsquo;चित्याग्निचित्ये च&rsquo; इति निपात्यते । चित्याग्नेस्सम्बन्धिनि पशौ भवन्ति ॥</p>
<h3 id="सयकतमनतर-63">संयुक्तमन्त्रः</h3>
<p>एक॑विꣳशतिꣳ सामिधे॒नीरन्वा॑ह॒ रुग्वा ए॑कवि॒ꣳ॒शो रुच॑मे॒व ग॑च्छ॒त्यथो᳚ प्रति॒ष्ठामे॒व प्र॑ति॒ष्ठा ह्ये॑कवि॒ꣳ॒शश्</p>
<h3 id="मनतर-63">मन्त्रः</h3>
<p>एक॑विꣳशतिꣳ सामिधे॒नीरन्वा॑ह ।<br>
रुग्वा ए॑कवि॒ꣳ॒शो , रुच॑मे॒व ग॑च्छति ।<br>
अथो᳚ प्रति॒ष्ठामे॒व , प्र॑ति॒ष्ठा ह्ये॑कवि॒ꣳ॒शः ।</p>
<h4 id="टक-64">टीका</h4>
<p>8एकविंशतिमिति ॥ &lsquo;समिधामाधाने षेण्यण्&rsquo; । अस्मिन् पशौ एकविंशंतिं ता अन्वाह । सङ्ख्याविशेषेण एकविंशतिस्तोमत्वात् तस्य च ऋक्प्रतिष्ठयोः हेतुत्वात्तयोर्लाभः । &lsquo;स्तोमे डविधिः पञ्चदशाद्यर्थे&rsquo; इति डः । अथो अपि च प्रतिष्ठामेवैति गच्छतीत्येव । काः पुनस्ताः उच्यन्ते - प्रवो वाजाः' इत्येकादश प्राकृत्यः, &lsquo;समास्त्वाग्ने&rsquo; इति दश ॥</p>
<h3 id="सयकतमनतर-64">संयुक्तमन्त्रः</h3>
<p>चतु॑र्विꣳशति॒मन्वा॑ह॒ चतु॑र्विꣳशतिरर्धमा॒सास्स॑व्ँवथ्स॒रस्स॑व्ँवथ्स॒रो᳚ऽग्निर्वै᳚श्वान॒रस्सा॒ख्षादे॒व वै᳚श्वान॒रमव॑ रुन्द्धे॒ परा॑ची॒रन्वा॑ह॒ परा॑ङिव॒ हि सु॑व॒र्गो लो॒कस्</p>
<h3 id="मनतर-64">मन्त्रः</h3>
<p>चतु॑र्विꣳशति॒मन्वा॑ह ।<br>
चतु॑र्विꣳशतिरर्धमा॒सास् स॑व्ँवथ्स॒रः ।<br>
स॑व्ँवथ्स॒रो᳚ऽग्निर्वै᳚श्वान॒रः ।<br>
सा॒ख्षादे॒व वै᳚श्वान॒रमव॑ रुन्धे ।<br>
परा॑ची॒रन्वा॑ह ।<br>
परा॑ङिव॒ हि सु॑व॒र्गो लो॒कः ।</p>
<h4 id="टक-65">टीका</h4>
<p>9चतुर्विंशतिमिति ॥ तासां दशानामेवोद्धृत्य अवधार्य लोके ददाति । अथ &lsquo;पृथुपाजाः&rsquo; इति द्वौ धाय्ये ददाति । अथ &lsquo;युक्ष्वा हि&rsquo; इत्येतां ददाति । ज्योतिष्मतीं चेमामन्वाह । ता एताः पराच्योनूच्यमानाः चतुर्विंशतिः सम्पद्यन्ते । चतुर्विंशतिरर्धमासा इत्यादि । गतम् । पराचीरिति । अनावृत्ता एव । &lsquo;अनिगन्तोञ्चतौ&rsquo; इति गतेः प्रकृतिस्वरत्वम् । पराङिति । न कदाचिदिह अनुवर्तते ॥</p>
<h3 id="सयकतमनतर-65">संयुक्तमन्त्रः</h3>
<p>समा᳚स्त्वाग्न ऋ॒तवो॑ वर्धय॒न्त्वित्या॑ह॒ समा॑भिरे॒वाग्निव्ँव॑र्धयति [43]<br>
ऋ॒तुभि॑स्सव्ँवथ्स॒रव्ँ विश्वा॒ आ भा॑हि प्र॒दिश॑ पृथि॒व्या इत्या॑ह॒ तस्मा॑द॒ग्निस्सर्वा॒ दिशोऽनु॒ वि भा॑ति॒ प्रत्यौ॑हताम॒श्विना॑ मृ॒त्युम॑स्मा॒दित्या॑ह मृ॒त्युमे॒वास्मा॒दप॑ नुद॒त्युद्व॒यन्तम॑स॒स्परीत्या॑ह पा॒प्मा वै तम॑ पा॒प्मान॑मे॒वास्मा॒दप॑ ह॒न्त्यग॑न्म॒ ज्योति॑रुत्त॒ममित्या॑हा॒सौ वा आ॑दि॒त्यो ज्योति॑रुत्त॒ममा॑दि॒त्यस्यै॒व सायु॑ज्यङ्गच्छति॒</p>
<h3 id="मनतर-65">मन्त्रः</h3>
<p>समा᳚स्त्वाऽग्न ऋ॒तवो॑ वर्धय॒न्त्व् इत्या॑ह॒
समा॑भिरे॒वाग्निव्ँ व॑र्धयति । [43]<br>
ऋ॒तुभि॑स् सव्ँवथ्स॒रम् ।
विश्वा॒ आ भा॑हि प्र॒दिश॑ पृथि॒व्या इत्या॑ह ।<br>
तस्मा॑द॒ग्निस् सर्वा॒ दिशोऽनु॒ वि भा॑ति ।<br>
प्रत्यौ॑हताम॒श्विना॑ मृ॒त्युम॑स्मा॒द् इत्या॑ह ।<br>
मृ॒त्युमे॒वास्मा॒द् अप॑ नुदति ।<br>
उद्व॒यन्तम॑स॒स्परि॑ + इत्या॑ह ।<br>
पा॒प्मा वै तमः॑ ।<br>
पा॒प्मान॑म् ए॒वास्मा॒दप॑ ह॒न्ति ।<br>
&ldquo;अग॑न्म॒ ज्योति॑रुत्त॒मम्&rdquo; इत्या॑ह ।<br>
अ॒सौ वा आ॑दि॒त्यो ज्योति॑रुत्त॒मम् ।<br>
आ॒दि॒त्यस्यै॒व सायु॑ज्यङ् गच्छति ।</p>
<h4 id="टक-66">टीका</h4>
<p>10अथ मन्त्रपदान्यनुसन्धत्ते - समास्त्वेत्यादि । गतम् ॥</p>
<h3 id="सयकतमनतर-66">संयुक्तमन्त्रः</h3>
<p>न स॑व्ँवथ्स॒रस्ति॑ष्ठति॒ नास्य॒ श्रीस्ति॑ष्ठति॒ यस्यै॒ता क्रि॒यन्ते॒ ज्योति॑ष्मतीमुत्त॒मामन्वा॑ह॒ ज्योति॑रे॒वास्मा॑ उ॒परि॑ष्टाद्दधाति सुव॒र्गस्य॑ लो॒कस्यानु॑ख्यात्यै ॥ [44]</p>
<h3 id="मनतर-66">मन्त्रः</h3>
<p>न स॑व्ँवथ्स॒रस् ति॑ष्ठति॒ , नास्य॒ श्रीस्ति॑ष्ठति॒ , यस्यै॒ता क्रि॒यन्ते᳚ ।<br>
ज्योति॑ष्मतीम् उत्त॒मामन्वा॑ह ।<br>
ज्योति॑रे॒वास्मा॑ उ॒परि॑ष्टाद् दधाति ।<br>
सु॒व॒र्गस्य॑ लो॒कस्यानु॑ख्यात्यै ॥ [44]</p>
<h4 id="टक-67">टीका</h4>
<p>11न संवत्सर इत्यादि ॥ यस्यैताश्चतुर्विंशतिसामिधेन्यः क्रियन्ते अस्य संवत्सरश्श्रीश्च न तिष्ठति उपकरोत्येव । ज्योतिष्मतीं &lsquo;उद्वयं तमसः&rsquo; इत्येतामन्वाह । उपरिष्टाद्धारणेन स्वर्गो लोकः प्रकाशितो भवति । अन्ये आहुः - यस्यैवमेताः क्रियन्ते अस्य संवत्सरश्श्रीश्च न तिष्ठति दीर्घकालौ न स्याताम् । ज्योतिष्मत्या उत्तमत्वे ज्योतिष्मान् भवति । संवत्सरेण श्रिया च द्युतिमान् भवति । स्वर्लोकश्चानुज्ञातो भवति । अत्र सामिधेनीनां प्रथमाम्नानेऽपि पश्वपेक्षितत्वात् पशुविधानानन्तरमाप्रीणां ब्राह्मणं, ततः सामिधेनीनां ब्राह्मणमिति ॥</p>
<p>इति पञ्चमे प्रथमे अष्टमोनुवाकः ॥</p>
<h3 id="सयकतमनतर-67">संयुक्तमन्त्रः</h3>
<p>ष॒ड्भिर्दी᳚ख्षयति॒ षड्वा ऋ॒तव॑ ऋ॒तुभि॑रे॒वैन॑न्दीख्षयति</p>
<h3 id="मनतर-67">मन्त्रः</h3>
<p>ष॒ड्भिर् दी᳚ख्षयति ।<br>
षड्वा ऋ॒तवः॑ ।<br>
ऋ॒तुभि॑र् ए॒वैन॑न् दीख्षयति ।</p>
<h4 id="टक-68">टीका</h4>
<p>1षड्भिरित्यादि ॥ &lsquo;आकूतिमग्निं&rsquo; इत्यादिषड्भिराग्निकीभिः दीक्षाहुतिभिः यजमानं दीक्षयति । स्थिता एव &lsquo;आकूत्यै प्रयुजेऽग्नये&rsquo; इति पश्चादाग्निकी । &lsquo;षट्त्रिचतुर्भ्यो हलादिः&rsquo; इति विभक्तेरुदात्तत्वम् ॥</p>
<h3 id="सयकतमनतर-68">संयुक्तमन्त्रः</h3>
<p>स॒प्तभि॑र्दीख्षयति स॒प्त छन्दाꣳ॑सि॒ छन्दो॑भिरे॒वैन॑न्दीख्षयति॒ विश्वे॑ दे॒वस्य॑ ने॒तुरित्य॑नु॒ष्टुभो᳚त्त॒मया॑ जुहोति॒ वाग्वा अ॑नु॒ष्टुप्तस्मा᳚त्प्रा॒णाना॒व्ँवागु॑त्त॒मा</p>
<h3 id="मनतर-68">मन्त्रः</h3>
<p>स॒प्तभि॑र्दीख्षयति ।<br>
स॒प्त छन्दाꣳ॑सि ।  छन्दो॑भिरे॒वैन॑न् दीख्षयति ।<br>
विश्वे॑ दे॒वस्य॑ ने॒तुरित्य॑नु॒ष्टुभो᳚त्त॒मया॑ जुहोति ।<br>
वाग्वा अ॑नु॒ष्टुप् ।<br>
तस्मा᳚त् प्रा॒णाना॒व्ँ वागु॑त्त॒मा ।</p>
<h4 id="टक-69">टीका</h4>
<p>2सप्तभिरिति ॥ &lsquo;विश्वे देवस्य&rsquo; इति सप्तमी । &lsquo;झल्युपोत्तमम्&rsquo; इत्युपोत्तमस्योदात्तत्वम् । उत्तमशब्द उञ्छादित्वादन्तोदात्तः ॥</p>
<h3 id="सयकतमनतर-69">संयुक्तमन्त्रः</h3>
<p>एक॑स्माद॒ख्षरा॒दना᳚प्तम्प्रथ॒मम्प॒दन्तस्मा॒द्यद्वा॒चोऽना᳚प्त॒न्तन्म॑नु॒ष्या॑ उप॑ जीवन्ति</p>
<h3 id="मनतर-69">मन्त्रः</h3>
<p>एक॑स्माद् अ॒ख्षरा॒दना᳚प्तम् प्रथ॒मम् प॒दम् ।<br>
तस्मा॒द् यद् वा॒चोऽना᳚प्त॒न् , तन्म॑नु॒ष्या॑ उप॑ जीवन्ति ।</p>
<h4 id="टक-70">टीका</h4>
<p>3एकस्मादित्यादि ॥ एकमक्षरमभिसमीक्ष्य अनाप्तं अपूर्णं प्रथमं पदं पादः अस्मिन् । तस्माद्वाचोऽनाप्तं अपरिपूर्णं तुर्यं मनुष्या उपजीवन्ति &lsquo;तुरीयं वाचो मनुष्या वदन्ति&rsquo; इति । ननु द्वितीयमपि सप्ताक्षरमेव, सत्यम् इयादिपूरणेनाष्टाक्षरत्वं भविष्यतीति । अनेनैव न्यायेन प्रथममप्यष्टाक्षरं स्यात्, न, प्रयोजनाभावात् इयादिपूरणाप्रवृत्तेः । न हि न्यूनाक्षरत्वादेव इयादिना पूरयितव्यम् । अपि तु वृत्त्यनुरोधेन । तत्राष्टाक्षरस्य पादस्य वृत्तिलक्षणं पञ्चममक्षरं सप्तमं च लघु स्यात् षष्ठं गुर्विति । न च प्रथमे पादे इयादिना पूरितेऽपि अभीष्टवृत्तिलाभः, सत्यप्यस्मिन् सप्तमस्य गुरुत्वात् षष्ठस्य लघुत्वापत्तेः पञ्चमस्य प्रागेव लघुत्वात् । तस्मात् इयादिपूरणाप्रसङ्गात् प्रथममित्युक्तम् ॥</p>
<h3 id="सयकतमनतर-70">संयुक्तमन्त्रः</h3>
<p>पू॒र्णया॑ जुहोति पू॒र्ण इ॑व॒ हि प्र॒जाप॑तिः [45]<br>
प्र॒जाप॑ते॒राप्त्यै॒ न्यू॑नया जुहोति॒ न्यू॑ना॒द्धि प्र॒जाप॑ति प्र॒जा असृ॑जत प्र॒जाना॒ꣳ॒ सृष्ट्यै॒</p>
<h3 id="मनतर-70">मन्त्रः</h3>
<p>पू॒र्णया॑ जुहोति ।<br>
पू॒र्ण इ॑व॒ हि प्र॒जाप॑तिः ।[45]<br>
प्र॒जाप॑ते॒राप्त्यै᳚ ।<br>
न्यू॑नया जुहोति ।<br>
न्यू॑ना॒द्धि प्र॒जाप॑ति प्र॒जा असृ॑जत । प्र॒जाना॒ꣳ॒ सृष्ट्यै᳚ ।</p>
<h4 id="टक-71">टीका</h4>
<p>4पूर्णयेति ॥ यस्मादियं द्वितीयादिभिः पादैः पूर्णस्वभावा तस्मादनया होमः पूरणस्य प्रजापतेराप्त्यै भवति । न्यूनयेति । नितरामूना न्यूना । यस्माच्चेयं प्रथमेन पादेन न्यूनस्वभावा तस्मादनयोर्होमः प्रजानां सृष्ट्यै भवति । अतो न्यूनात् नितरामूनात् शान्तविकारात् उपादानात् प्रजापतिः प्रजा असृजत मृत्पीण्डादिव घटशरावादिविकारान् कुलालः । तस्मान्न्यूनत्वं प्रजासृष्ट्यै भवति । &lsquo;हि च&rsquo; इति निघाताभावः ॥</p>
<h3 id="सयकतमनतर-71">संयुक्तमन्त्रः</h3>
<p>यद॒र्चिषि॑ प्रवृ॒ञ्ज्याद्भू॒तमव॑ रुन्धीत॒ यदङ्गा॑रेषु भवि॒ष्यदङ्गा॑रेषु॒ प्र वृ॑णक्ति भवि॒ष्यदे॒वाव॑ रुन्द्धे भवि॒ष्यद्धि भूयो॑ भू॒ताद्द्वाभ्या॒म्प्र वृ॑णक्ति द्वि॒पाद्यज॑मान॒ प्रति॑ष्ठित्यै॒</p>
<h3 id="मनतर-71">मन्त्रः</h3>
<p>यद॒र्चिषि॑ प्रवृ॒ञ्ज्याद्भू॒तमव॑ रुन्धीत ।<br>
यदङ्गा॑रेषु भवि॒ष्यत् ।<br>
अङ्गा॑रेषु॒ प्र वृ॑णक्ति ।<br>
भ॒वि॒ष्यदे॒वाव॑ रुन्धे ।<br>
भ॒वि॒ष्यद्धि भूयो॑ भू॒तात् ।<br>
द्वाभ्या॒म् प्र वृ॑णक्ति ।<br>
द्वि॒पाद्यज॑मान॒ प्रति॑ष्ठित्यै ।</p>
<h4 id="टक-72">टीका</h4>
<p>5यदित्यादि ॥ यद्युखामर्चिषि प्रवृञ्ज्यात् पातयेत् भूतमुत्पन्नमेव अवरुन्धीत लभेत । यदङ्गारेष्विति । प्रवृञ्ज्यादित्येव । भविष्यदिति । अवरुन्धीतेत्येव । तस्मादङ्गारेष्वपि प्रवृणक्ति भविष्यदवरोधनाय । ननु भूतं नावरुध्यते तत्राह - भविष्यद्धि भूतात् बहुतरमतस्तत् भूयस्येति तमिति(?) । अपरिमितत्वात् भविष्यतो भूयस्त्वम् । द्वाभ्यामिति । &lsquo;मासुभित्था&rsquo; इत्याभ्याम् ॥</p>
<h3 id="सयकतमनतर-72">संयुक्तमन्त्रः</h3>
<p>ब्रह्म॑णा॒ वा ए॒षा यजु॑षा॒ सम्भृ॑ता॒ यदु॒खा सा यद्भिद्ये॒तार्ति॒मार्च्छे᳚त् [46]<br>
यज॑मानो ह॒न्येता᳚स्य य॒ज्ञो मित्रै॒तामु॒खान्त॒पेत्या॑ह॒ ब्रह्म॒ वै मि॒त्रो ब्रह्म॑न्ने॒वैना॒म्प्रति॑ ष्ठापयति॒ नार्ति॒मार्च्छ॑ति॒ यज॑मानो॒ नास्य॑ य॒ज्ञो ह॑न्यते॒</p>
<h3 id="मनतर-72">मन्त्रः</h3>
<p>ब्रह्म॑णा॒ वा ए॒षा यजु॑षा॒ सम्भृ॑ता॒ यदु॒खा<br>
सा यद्भिद्ये॒तार्ति॒मार्च्छे᳚त् [46]<br>
यज॑मानो ह॒न्येता᳚स्य य॒ज्ञः ।<br>
मि॒त्रै॒ताम् उ॒खान्त॒पेत्या॑ह ।<br>
ब्रह्म॒ वै मि॒त्रः ।<br>
ब्रह्म॑न्ने॒वैना॒म् प्रति॑ ष्ठापयति ।<br>
नार्ति॒मार्च्छ॑ति॒ यज॑मानो॒ नास्य॑ य॒ज्ञो ह॑न्यते ।</p>
<h4 id="टक-73">टीका</h4>
<p>6ब्रह्मणेति ॥ &lsquo;वसवस्त्वा कृण्वन्तु&rsquo; इत्यनेन । &lsquo;मित्रैतामुखां तप&rsquo; इति मित्रायोखा परिदीयते । प्रमितेस्त्रायत इति मित्रः ॥</p>
<h3 id="सयकतमनतर-73">संयुक्तमन्त्रः</h3>
<p>यदि॒ भिद्ये॑त॒ तैरे॒व क॒पालै॒स्सꣳ सृ॑जे॒थ्सैव तत॒ प्राय॑श्चित्ति॒र्</p>
<h3 id="मनतर-73">मन्त्रः</h3>
<p>यदि॒ भिद्ये॑त॒ तैरे॒व क॒पालै॒स् सꣳ सृ॑जेत् ।<br>
सैव तत॒ प्राय॑श्चित्तिः ।</p>
<h4 id="टक-74">टीका</h4>
<p>7यदि भिद्येतेति ॥ पुनरुखाकरणे तैरेव कपालैः संसर्जनीयैः संसृजति । मृदमर्मकपालैः । सैव प्रायश्चित्तिः ततः अपचारदोषात् । प्रायोऽपचारः तन्निवृत्त्यर्थं आज्ञातं प्रायश्चितिः । दासीभारादिः । व्यत्ययेन वा प्रयोगः ॥</p>
<h3 id="सयकतमनतर-74">संयुक्तमन्त्रः</h3>
<p>यो ग॒तश्री॒स्स्यान्म॑थि॒त्वा तस्याव॑ दध्याद्भू॒तो वा ए॒ष स स्वां [47]<br>
दे॒वता॒मुपै॑ति॒</p>
<h3 id="मनतर-74">मन्त्रः</h3>
<p>यो ग॒तश्री॒स् स्यान् म॑थि॒त्वा तस्याव॑ दध्यात् ।<br>
भू॒तो वा ए॒ष स स्वान्  दे॒वता॒म् उपै॑ति । [47]</p>
<h4 id="टक-75">टीका</h4>
<p>8गतश्रीरिति ॥ शुश्रुवान् ग्रामणी राजन्यः च भूतः प्रभूतः । एषः गतश्रीः । स्वामेव महतीं देवतामुपैति मथित्वाऽवदानेन ॥</p>
<h3 id="सयकतमनतर-75">संयुक्तमन्त्रः</h3>
<p>यो भूति॑काम॒स्स्याद्य उ॒खायै॑ स॒म्भवे॒थ्स ए॒व तस्य॑ स्या॒दतो॒ ह्ये॑ष स॒म्भव॑त्ये॒ष वै स्व॑य॒म्भूर्नाम॒ भव॑त्ये॒व यङ्का॒मये॑त॒ भ्रातृ॑व्यमस्मै जनयेय॒मित्य्</p>
<h3 id="मनतर-75">मन्त्रः</h3>
<p>यो भूति॑काम॒स् स्यात् ।<br>
य उ॒खायै॑ स॒म्भवे॒थ् , स ए॒व तस्य॑ स्यात् ।<br>
अतो॒ ह्ये॑ष स॒म्भव॑ति ।<br>
ए॒ष वै स्व॑य॒म्भूर्नाम॑ ।<br>
भव॑त्ये॒व ।<br>
यङ्का॒मये॑त॒ - &ldquo;भ्रातृ॑व्यमस्मै जनयेय॒म्&rdquo; इति ।</p>
<h4 id="टक-76">टीका</h4>
<p>9य इति ॥ भूतिकामस्य उखासम्भव एवाग्निः न मथित्वाऽवदातव्यः । संभवतीति । &lsquo;हि च&rsquo; इति निघाताभावः ॥</p>
<h3 id="सयकतमनतर-76">संयुक्तमन्त्रः</h3>
<p>अ॒न्यत॒स्तस्या॒हृत्याव॑ दध्याथ्सा॒ख्षादे॒वास्मै॒ भ्रातृ॑व्यञ्जनयत्य्</p>
<h3 id="मनतर-76">मन्त्रः</h3>
<p>अ॒न्यत॒स् तस्या॒हृत्याव॑ दध्यात् ।<br>
सा॒ख्षादे॒वास्मै॒ भ्रातृ॑व्यञ् जनयति ।</p>
<h4 id="टक-77">टीका</h4>
<p>10अन्यत इति ॥ उखाव्यतिरिक्तात् ॥</p>
<h3 id="सयकतमनतर-77">संयुक्तमन्त्रः</h3>
<p>अम्ब॒रीषा॒दन्न॑काम॒स्याव॑ दध्यादम्ब॒रीषे॒ वा अन्न॑म्भ्रियते॒ सयो᳚न्ये॒वान्न᳚म् [48]<br>
अव॑ रुन्द्धे॒</p>
<h3 id="मनतर-77">मन्त्रः</h3>
<p>अ॒म्ब॒रीषा॒दन्न॑कामस्याव॑ दध्यात् ।<br>
अ॒म्ब॒रीषे॒ वा अन्न॑म्भ्रियते ।<br>
सयो᳚न्ये॒वान्न॒म् अव॑ रुन्धे ।[48]</p>
<h4 id="टक-78">टीका</h4>
<p>11अम्बरीषादिति ॥ आकूत्येत्येव । अम्बरीषं भर्जनं यत्र लौकिकः पाकः ॥</p>
<h3 id="सयकतमनतर-78">संयुक्तमन्त्रः</h3>
<p>मुञ्जा॒नव॑ दधा॒त्यूर्ग्वै मुञ्जा॒ ऊर्ज॑मे॒वास्मा॒ अपि॑ दधात्य॒ग्निर्दे॒वेभ्यो॒ निला॑यत॒</p>
<h3 id="मनतर-78">मन्त्रः</h3>
<p>मु॒ञ्जा॒नव॑ दधाति ।<br>
ऊर्ग्वै मुञ्जाः᳚ ।
ऊर्ज॑मे॒वास्मा॒ अपि॑ दधाति ।<br>
अ॒ग्निर्दे॒वेभ्यो॒ निला॑यत ।</p>
<h4 id="टक-79">टीका</h4>
<p>12मुञ्जानित्यादि ॥ गतम् ॥
+++(सम्पादकटिप्पनी - विस्तृतं व्याख्यानमन्यत्र मृग्यम् । )+++</p>
<h3 id="सयकतमनतर-79">संयुक्तमन्त्रः</h3>
<p>स क्रु॑मु॒कम्प्रावि॑शत्क्रुमु॒कमव॑ दधाति॒ यदे॒वास्य॒ तत्र॒ न्य॑क्त॒न्तदे॒वाव॑ रुन्द्ध॒</p>
<h3 id="मनतर-79">मन्त्रः</h3>
<p>स क्रु॑मु॒कम्प्रावि॑शत् ।<br>
क्रु॒॒मुकमव॑ दधाति ।<br>
यदे॒वास्य॒ तत्र॒ न्य॑क्त॒न् तदे॒वाव॑ रुन्धे ।</p>
<h4 id="टक-80">टीका</h4>
<p>13क्रुमुकमिति ॥ दभ्रं काष्ठशकलं न्यक्तं निलीनं अग्ने रूपम् ॥</p>
<h3 id="सयकतमनतर-80">संयुक्तमन्त्रः</h3>
<p>आज्ये॑न॒ सय्ँयौ᳚त्ये॒तद्वा अ॒ग्ने प्रि॒यन्धाम॒ यदाज्य॑म्प्रि॒येणै॒वैन॒न्धाम्ना॒ सम॑र्धय॒त्यथो॒ तेज॑सा [49]</p>
<h3 id="मनतर-80">मन्त्रः</h3>
<p>आज्ये॑न॒ सय्ँयौ᳚ति ।<br>
ए॒तद् वा अ॒ग्ने प्रि॒यन्धाम॒ यदाज्य॑म् ।<br>
प्रि॒येणै॒वैन॒न् धाम्ना॒ सम॑र्धय॒त्यथो॒ तेज॑सा [49]</p>
<h4 id="टक-81">टीका</h4>
<p>14आज्येनेत्यादि ॥ गतम् । तेजसेति । समर्धयतीत्येव ॥</p>
<h3 id="सयकतमनतर-81">संयुक्तमन्त्रः</h3>
<p>वैक॑ङ्कती॒मा द॑धाति॒ भा ए॒वाव॑ रुन्द्धे शमी॒मयी॒मा द॑धाति॒ शान्त्यै॒</p>
<h3 id="मनतर-81">मन्त्रः</h3>
<p>वैक॑ङ्कती॒मा द॑धाति ।<br>
भा ए॒वाव॑ रुन्धे ।<br>
श॒मी॒मयी॒मा द॑धाति ।<br>
शान्त्यै᳚ ।</p>
<h4 id="टक-82">टीका</h4>
<p>15वैकङ्कतीमिति ॥ उख्ये जाते &lsquo;परस्या अधि&rsquo; इति वैकङ्कतीं समिधमादधाति । &lsquo;परमस्याः परावतः&rsquo; इति
शमीमयीमादधाति । &lsquo;द्व्यचश्छन्दसि&rsquo; इति मयट् ॥</p>
<h3 id="सयकतमनतर-82">संयुक्तमन्त्रः</h3>
<p>सीद॒ त्वम्मा॒तुर॒स्या उ॒पस्थ॒ इति॑ ति॒सृभि॑र्जा॒तमुप॑ तिष्ठते॒ त्रय॑ इ॒मे लो॒का ए॒ष्वे॑व लो॒केष्वा॒विद॑ङ्गच्छ॒त्यथो᳚ प्रा॒णाने॒वात्मन्ध॑त्ते ॥ [50]</p>
<h3 id="मनतर-82">मन्त्रः</h3>
<p>सीद॒ त्वम्मा॒तुर॒स्या उ॒पस्थ॒ इति॑ ति॒सृभि॑र् जा॒तमुप॑ तिष्ठते ।<br>
त्रय॑ इ॒मे लो॒काः ।<br>
ए॒ष्वे॑व लो॒केष्वा॒विद॑ङ्गच्छति ।<br>
अथो᳚ प्रा॒णान् ए॒वात्मन्ध॑त्ते ॥ [50]</p>
<h4 id="टक-83">टीका</h4>
<p>16सीद त्वमित्यादि ॥ गतम् । आविदं ख्यातिं गच्छतीति, &lsquo;वि भाहि&rsquo; इति लिङ्गात् । अथो अपि च प्राणानात्मनि धत्ते &lsquo;शिवो भूत्वा मह्यं&rsquo; इति लिङ्गात् । &lsquo;सुपां सुलुक्&rsquo; इति सप्तम्या लुक् ॥</p>
<p>इति पञ्चमे प्रथमे नवमोनुवाकः ॥</p>
<h2 id="अनवक-१०">अनुवाकः १०</h2>
<h3 id="सयकतमनतर-83">संयुक्तमन्त्रः</h3>
<p>न ह॑ स्म॒ वै पु॒राग्निरप॑रशुवृक्णन्दहति॒ तद॑स्मै प्रयो॒ग ए॒वर्षि॑रस्वदय॒द्</p>
<h3 id="मनतर-83">मन्त्रः</h3>
<p>न ह॑ स्म॒ वै पु॒राग्निरप॑रशुवृक्णन् दहति ।<br>
तद॑स्मै प्रयो॒ग ए॒वर्षि॑रस्वदयत् ।</p>
<h4 id="टक-84">टीका</h4>
<p>1न ह स्मेति ॥ अपरशुना परशुव्यतिरिक्तेन वृक्णं छिन्नम् । निष्ठायां &lsquo;ओदितश्च&rsquo; इति नत्वम् । तस्यासिद्धत्वात् &lsquo;खरि च&rsquo; इति चर्त्वम् । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । तच्च अव्ययपूर्वपदप्रकृतिस्वरत्वम् । अपरशुवृक्णं न ददाह अस्वादुत्वात् । &lsquo;लट् स्मे&rsquo; इति लट् । तदपरशुवृक्णमपि अस्मै अग्नये । यं प्रयुज्य य एव ऋषिः मन्त्रोऽस्वदयत् स्वादूकृतवान् । ष्वद स्वद आस्वादने, चुरादिरदन्तः ॥</p>
<h3 id="सयकतमनतर-84">संयुक्तमन्त्रः</h3>
<p>यद॑ग्ने॒ यानि॒ कानि॒ चेति॑ स॒मिध॒मा द॑धा॒त्यप॑रशुवृक्णमे॒वास्मै᳚ स्वदयति॒ सर्व॑मस्मै स्वदते॒ य ए॒वव्ँवेदौदु॑म्बरी॒मा द॑धा॒त्यूर्ग्वा उ॑दु॒म्बर॒ ऊर्ज॑मे॒वास्मा॒ अपि॑ दधाति</p>
<h3 id="मनतर-84">मन्त्रः</h3>
<p>यद॑ग्ने॒ यानि॒ कानि॒ चेति॑ स॒मिध॒मा द॑धाति ।<br>
अप॑रशुवृक्णम् ए॒वास्मै᳚ स्वदयति ।<br>
सर्व॑मस्मै स्वदते॒ य ए॒वव्ँ वेद॑ ।<br>
औदु॑म्बरी॒मा द॑धाति ।<br>
ऊर्ग्वा उ॑दु॒म्बरः॑ । ऊर्ज॑मे॒वास्मा॒ अपि॑ दधाति ।</p>
<h4 id="टक-85">टीका</h4>
<p>2कः पुनरसौ प्रयोक्तव्यः ऋषिरित्याह - यदग्न इति ॥ पञ्चभिर्मन्त्रैः पञ्चकृत्वः औदुम्बरीं समिधमादधाति अपरशुवृक्णं सर्वमप्यस्मै स्वदयति । किच य एवं वेद तस्मै च सर्वं स्वदते । औदुम्बरमिति । &lsquo;अनुदात्तादेश्च&rsquo; इत्यञ् ॥</p>
<h3 id="सयकतमनतर-85">संयुक्तमन्त्रः</h3>
<p>प्र॒जाप॑तिर॒ग्निम॑सृजत॒ तꣳ सृ॒ष्टꣳ रख्षाꣳ॑सि [51]<br>
अ॒जि॒घा॒ꣳ॒स॒न्थ्स ए॒तद्रा᳚ख्षो॒घ्नम॑पश्य॒त्तेन॒ वै स रख्षा॒ꣳ॒स्यपा॑हत॒ यद्रा᳚ख्षो॒घ्नम्भव॑त्य॒ग्नेरे॒व तेन॑ जा॒ताद्रख्षा॒ꣳ॒स्यप॑ ह॒न्त्याश्व॑त्थी॒मा द॑धात्य्</p>
<h3 id="मनतर-85">मन्त्रः</h3>
<p>प्र॒जाप॑तिर॒ग्निम॑सृजत ।<br>
तꣳ सृ॒ष्टꣳ रख्षाꣳ॑स्यजिघाꣳसन् । [51]<br>
स ए॒तद्रा᳚ख्षो॒घ्नम॑पश्यत् ।<br>
तेन॒ वै स रख्षा॒ꣳ॒स्यपा॑हत ।<br>
यद्रा᳚ख्षो॒घ्नम् भव॑त्य् अ॒ग्नेरे॒व तेन॑ जा॒ताद्रख्षा॒ꣳ॒स्यप॑ हन्ति ।<br>
आश्व॑त्थी॒मा द॑धाति ।</p>
<h4 id="टक-86">टीका</h4>
<p>3प्रजापतिरित्यादि ॥ राक्षोघ्नं रक्षसां हन्तुः अग्नेः स्वं &lsquo;यदग्ने यानि&rsquo; इत्यादिकं सूक्तम् । &lsquo;षपूर्वहन्&rsquo; इत्यल्लोपः । आश्वत्थिमिति । तिस्रो नानावृक्षीया आश्वत्थीं वैकङ्कतीं शमीमयीं इति ॥</p>
<h3 id="सयकतमनतर-86">संयुक्तमन्त्रः</h3>
<p>अश्व॒त्थो वै वन॒स्पती॑नाꣳ सपत्नसा॒हो विजि॑त्यै॒ वैक॑ङ्कती॒मा द॑धाति॒ भा ए॒वाव॑ रुन्द्धे शमी॒मयी॒मा द॑धाति॒ शान्त्यै॒</p>
<h3 id="मनतर-86">मन्त्रः</h3>
<p>अ॒श्व॒त्थो वै वन॒स्पती॑नाꣳ सपत्नसा॒हो विजि॑त्यै ।<br>
वैक॑ङ्कती॒मा द॑धाति ।<br>
भा ए॒वाव॑ रुन्धे ।<br>
श॒मी॒मयी॒मा द॑धाति । शान्त्यै᳚ ।</p>
<h4 id="टक-87">टीका</h4>
<p>4समिधमादधाति - &lsquo;दंष्ट्राभ्याम्&rsquo; इति । तिसृभिः सपत्नसाहः सपत्नानां अभिभविता । अश्वत्थशब्दात् &lsquo;अनुदात्तादेश्च&rsquo; इत्यञ् । इतरौ व्याख्यातौ । एवं प्रथमया शत्रूणामभिभवः । द्वितीयया तेजस्वी भवति । तृतीयया शान्तिः सुखं भवति । तस्मादग्निचितः अग्निविदश्च पापं न कीर्तयेत् न चानिष्टं चिन्तयेत् इति ॥</p>
<h3 id="सयकतमनतर-87">संयुक्तमन्त्रः</h3>
<p>सꣳ॑शितम्मे॒ ब्रह्मोदे॑षाम्बा॒हू अ॑तिर॒मित्यु॑त्त॒मे औदु॑म्बरी [52]<br>
वा॒च॒य॒ति॒</p>
<h3 id="मनतर-87">मन्त्रः</h3>
<p>सꣳ॑शितम्मे॒ ब्रह्मोदे॑षाम्बा॒हू अ॑तिर॒मित्य् उ॑त्त॒मे औदु॑म्बरी वाचयति । [52]</p>
<h4 id="टक-88">टीका</h4>
<p>5संशितमित्यादि ॥ एते उत्तमे सूक्तस्य ऋचौ यजमानं वाचयति, किं कुर्वन् - औदुम्बरीसमिधौ तूष्णीमादधानः । पूर्ववदङि &lsquo;सुपां सुलुक्&rsquo; इति द्वितीयाद्विवचनस्य लुक् । &lsquo;वा छन्दसि&rsquo; इति वा पूर्वसवर्णः । उत्तमशब्दः उञ्छादिः अन्तोदात्तः ॥</p>
<h3 id="सयकतमनतर-88">संयुक्तमन्त्रः</h3>
<p>ब्रह्म॑णै॒व ख्ष॒त्रꣳ स श्य॑ति ख्ष॒त्रेण॒ ब्रह्म॒ तस्मा᳚द्ब्राह्म॒णो रा॑ज॒न्य॑वा॒नत्य॒न्यम्ब्रा᳚ह्म॒णन्तस्मा᳚द्राज॒न्यो᳚ ब्राह्म॒णवा॒नत्य॒न्यꣳ रा॑ज॒न्य॑म्</p>
<h3 id="मनतर-88">मन्त्रः</h3>
<p>ब्रह्म॑णै॒व ख्ष॒त्रꣳ स श्य॑ति , ख्ष॒त्रेण॒ ब्रह्म॑ ।<br>
तस्मा᳚द् ब्राह्म॒णो रा॑ज॒न्य॑वा॒नत्य॒न्यम् ब्रा᳚ह्म॒णम् ।
तस्मा᳚द् राज॒न्यो᳚ ब्राह्म॒णवा॒नत्य् अ॒न्यꣳ रा॑ज॒न्य᳚म् ।</p>
<h4 id="टक-89">टीका</h4>
<p>6ब्रह्मणैवेति ॥ ब्रह्मक्षत्रशब्दौ जातिवचनौ । संश्यति तीक्ष्णं करोति । क्षत्रेण ब्रह्म संश्यतीत्येव । तस्मादित्यादि । राजन्येन सहायेन तद्वान् ब्राह्मणोऽन्यं राजन्यं ब्राह्मणमतिक्रामति क्रियाबलेन । ससाधनक्रिया उपसर्गेणोच्यते । एतेन राजन्यो व्याख्यातः ॥</p>
<h3 id="सयकतमनतर-89">संयुक्तमन्त्रः</h3>
<p>मृ॒त्युर्वा ए॒ष यद॒ग्निर॒मृत॒ꣳ॒ हिर॑ण्यꣳ रु॒क्ममन्त॑र॒म्प्रति॑ मुञ्चते॒ऽमृत॑मे॒व मृ॒त्योर॒न्तर्ध॑त्त॒</p>
<h3 id="मनतर-89">मन्त्रः</h3>
<p>मृ॒त्युर्वा ए॒ष यद॒ग्निः ।<br>
अ॒मृत॒ꣳ॒ हिर॑ण्यम् ।<br>
रु॒क्ममन्त॑र॒म् प्रति॑ मुञ्चते ।<br>
अ॒मृत॑मे॒व मृ॒त्योर् अ॒न्तर्ध॑त्ते ।</p>
<h4 id="टक-90">टीका</h4>
<p>7मृत्युर्वा इत्यादि ॥ दाहकत्वान्मृत्युरिवाग्निः । अमृतत्वहेतु र्हिरण्यम् । तस्मात् सूत्रोतं रुक्ममन्तरं निर्बाधं प्रतिमुञ्चते यजमानः । अमृतमेव कृत्वा मृत्योरन्तर्हितं करोति वृत्राहको हिरण्यजितोरो रुक्मम् ॥</p>
<h3 id="सयकतमनतर-90">संयुक्तमन्त्रः</h3>
<p>एक॑विꣳशतिनिर्बाधो भव॒त्येक॑विꣳशति॒र्वै दे॑वलो॒का द्वाद॑श॒ मासा॒ पञ्च॒र्तव॒स्त्रय॑ इ॒मे लो॒का अ॒सावा॑दि॒त्यः [53]<br>
ए॒क॒वि॒ꣳ॒श ए॒ताव॑न्तो॒ वै दे॑वलो॒कास्तेभ्य॑ ए॒व भ्रातृ॑व्यम॒न्तरे॑ति निर्बा॒धैर्वै दे॒वा असु॑रान्निर्बा॒धे॑ऽकुर्वत॒ तन्नि॑र्बा॒धाना᳚न्निर्बाध॒त्वन्नि॑र्बा॒धी भ॑वति॒ भ्रातृ॑व्याने॒व नि॑र्बा॒धे कु॑रुते</p>
<h3 id="मनतर-90">मन्त्रः</h3>
<p>एक॑विꣳशतिनिर्बाधो भव॒ति ।<br>
एक॑विꣳशति॒र्वै दे॑वलो॒का , द्वाद॑श॒ मासा॒ , पञ्च॒र्तव॒स् , त्रय॑ इ॒मे लो॒का अ॒सावा॑दि॒त्य ए॑कवि॒ꣳ॒शः । [53]<br>
ए॒ताव॑न्तो॒ वै दे॑वलो॒काः ।<br>
तेभ्य॑ ए॒व भ्रातृ॑व्यम॒न्तरे॑ति ।<br>
नि॒र्बा॒धैर्वै दे॒वा असु॑रान् निर्बा॒धे॑ऽकुर्वत ।
तन्नि॑र्बा॒धाना᳚न् निर्बाध॒त्वम् ।<br>
नि॒र्बा॒धी भ॑वति ।<br>
भ्रातृ॑व्याने॒व नि॑र्बा॒धे कु॑रुते ।</p>
<h4 id="टक-91">टीका</h4>
<p>8एकविंशतिनिर्बाध इति ॥ निर्बाधः निष्फलानि । पञ्चर्तवः । हेमन्तशिशिरयोरेकत्वात् । निश्चयेन बाध्यते भ्रातृव्यः एभिरिति निर्बाधः ॥</p>
<h3 id="सयकतमनतर-91">संयुक्तमन्त्रः</h3>
<p>सावित्रि॒या प्रति॑ मुञ्चते॒ प्रसू᳚त्यै॒ नक्तो॒षासेत्युत्त॑रयाहोरा॒त्राभ्या॑मे॒वैन॒मुद्य॑च्छते</p>
<h3 id="मनतर-91">मन्त्रः</h3>
<p>सा॒वि॒त्रि॒या प्रति॑ मुञ्चते । प्रसू᳚त्यै ।<br>
न॒क्तो॒षासेत्य् उत्त॑रया ।
अ॒हो॒रा॒त्राभ्या॑म् ए॒वैन॒म् उद्य॑च्छते ।</p>
<h4 id="टक-92">टीका</h4>
<p>9सावित्रियेति ॥ &lsquo;विश्वा रूपाणि&rsquo; इत्यनया शिक्यपाशं प्रतिमुञ्चते तस्यानुज्ञयेति । नक्तोषासेति । इयमपि शिक्यपाशप्रतिमोचनी । रुक्मपाशप्रतिमोचनी इत्येके । उत्तरयेति । प्रतिमुञ्चतीत्येव । अहोरात्राभ्यामेवैनमुद्यच्छते उग्राजानिदेवैर्धारितम् । &lsquo;समुदाञ्भ्यः&rsquo; इत्यात्मनेपदम् ॥</p>
<h3 id="सयकतमनतर-92">संयुक्तमन्त्रः</h3>
<p>दे॒वा अ॒ग्निन्धा॑रयन्द्रविणो॒दा इत्या॑ह प्रा॒णा वै दे॒वा द्र॑विणो॒दा अ॑होरा॒त्राभ्या॑मे॒वैन॑मु॒द्यत्य॑ [54]<br>
प्रा॒णैर्दा॑धा॒र</p>
<h3 id="मनतर-92">मन्त्रः</h3>
<p>दे॒वा अ॒ग्निन्धा॑रयन् द्रविणो॒दा इत्या॑ह ।<br>
प्रा॒णा वै दे॒वा द्र॑विणो॒दाः ।<br>
अ॒हो॒रा॒त्राभ्या॑म् ए॒वैन॑मु॒द्यत्य॑  प्रा॒णैर्दा॑धार । [54]</p>
<h4 id="टक-93">टीका</h4>
<p>10यदुक्तं प्राणैर्दाधारेति तदाह - देवा अग्निमित्यादि ॥ द्रविणोदा द्रविणस्य दाता । छान्दसः सकारोपजनः । शब्दान्तरं वा सकारान्तं द्रष्टव्यम् । दाधारेति छान्दसो लिट् । &lsquo;तुजादीनाम्&rsquo; इत्यभ्यासस्य दीर्घत्वम् ॥</p>
<h3 id="सयकतमनतर-93">संयुक्तमन्त्रः</h3>
<p>आसी॑न॒ प्रति॑ मुञ्चते॒ तस्मा॒दासी॑ना प्र॒जा प्र जा॑यन्ते कृष्णाजि॒नमुत्त॑र॒न्तेजो॒ वै हिर॑ण्य॒म्ब्रह्म॑ कृष्णाजि॒नन्तेज॑सा चै॒वैन॒म्ब्रह्म॑णा चोभ॒यत॒ परि॑ गृह्णाति॒</p>
<h3 id="मनतर-93">मन्त्रः</h3>
<p>आसी॑न॒ प्रति॑ मुञ्चते ।<br>
तस्मा॒दासी॑ना प्र॒जा प्र जा॑यन्ते ।<br>
कृ॒ष्णा॒जि॒नमुत्त॑रम् ।<br>
तेजो॒ वै हिर॑ण्य॒म् ब्रह्म॑ कृष्णाजि॒नम् ।<br>
तेज॑सा चै॒वैन॒म् ब्रह्म॑णा चोभ॒यत॒ परि॑ गृह्णाति ।</p>
<h4 id="टक-94">टीका</h4>
<p>11आसीन इति ॥ रुक्मं शिक्यं च पाशं च । उत्तरमिति । रुक्मशिक्यपाशयोरुपरि उत्तरलोमेत्येके । तेजः तेजोहेतुः । ब्रह्मेति । ब्रह्मवर्चसहेतुः । उभयत इति । अन्तः बहिश्च । आद्यादिभ्यस्तसिः सश्चेति तसि लिति प्रत्ययात् पूर्वस्योदात्तत्वम् ॥</p>
<h3 id="सयकतमनतर-94">संयुक्तमन्त्रः</h3>
<p>षडु॑द्यामꣳ शि॒क्य॑म्भवति॒ षड्वा ऋ॒तव॑ ऋ॒तुभि॑रे॒वैन॒मुद्य॑च्छते॒ यद्द्वाद॑शोद्यामꣳ सव्ँवथ्स॒रेणै॒व मौ॒ञ्जम्भ॑व॒त्यूर्ग्वै मुञ्जा॑ ऊ॒र्जैवैन॒ꣳ॒ सम॑र्धयति सुप॒र्णो॑ऽसि</p>
<h3 id="मनतर-94">मन्त्रः</h3>
<p>षडु॑द्यामꣳ शि॒क्य॑म् भवति ।<br>
षड्वा ऋ॒तवः॑ । ऋ॒तुभि॑र् ए॒वैन॒म् उद्य॑च्छते ।<br>
यद् द्वाद॑शोद्यामꣳ सव्ँवथ्स॒रेणै॒व ।<br>
मौ॒ञ्जम् भ॑वति ।<br>
ऊर्ग्वै मुञ्जाः᳚ । ऊ॒र्जैवैन॒ꣳ॒ सम॑र्धयति ।</p>
<h4 id="टक-95">टीका</h4>
<p>12षडुद्याममिति ॥ उद्यामाः शिक्यपादाः । संवत्सरेणेति । उद्यछत इत्येव । मौञ्जमित्यादि । गतम् ॥</p>
<h3 id="सयकतमनतर-95">संयुक्तमन्त्रः</h3>
<p>सुप॒र्णो॑ऽसि ग॒रुत्मा॒नित्यवे᳚ख्षते रू॒पमे॒वास्यै॒तन्म॑हि॒मान॒व्ँव्याच॑ष्टे॒</p>
<h3 id="मनतर-95">मन्त्रः</h3>
<p>सुप॒र्णो॑ऽसि ग॒रुत्मा॒नित्यवे᳚ख्षते ।<br>
रू॒पमे॒वास्यै॒तन् म॑हि॒मान॒व्ँ व्याच॑ष्टे ।</p>
<h4 id="टक-96">टीका</h4>
<p>13 &lsquo;सुपर्णोसि गरूत्मान्&rsquo; इत्यवेक्षते ॥</p>
<h3 id="सयकतमनतर-96">संयुक्तमन्त्रः</h3>
<p>दिव॑ङ्गच्छ॒ सुव॑ प॒तेत्या॑ह सुव॒र्गमे॒वैन॑ल्ँलो॒कङ्ग॑मयति ॥ [55]</p>
<h3 id="मनतर-96">मन्त्रः</h3>
<p>दिव॑ङ्गच्छ॒ सुव॑ प॒तेत्या॑ह ।<br>
सु॒व॒र्गम् ए॒वैन॑ल्ँ लो॒कङ् ग॑मयति ॥ [55]</p>
<h4 id="टक-97">टीका</h4>
<p>14 &lsquo;दिवं गच्छ सुवः पत&rsquo; इत्येनं उद्गृह्णाति ॥</p>
<p>इति पञ्चमे प्रथमे दशमोनुवाकः ॥</p>
<h2 id="अनवक-११">अनुवाकः ११</h2>
<h3 id="सयकतमनतर-97">संयुक्तमन्त्रः</h3>
<p>समि॑द्धो अ॒ञ्जन्कृद॑रम्मती॒नाङ्घृ॒तम॑ग्ने॒ मधु॑म॒त्पिन्व॑मानः । वा॒जी वह॑न्वा॒जिन॑ञ्जातवेदो दे॒वाना᳚व्ँवख्षि प्रि॒यमा स॒धस्थ᳚म् ।</p>
<h3 id="मनतर-97">मन्त्रः</h3>
<p>समि॑द्धो अ॒ञ्जन् कृद॑रम्मती॒नाङ् घृ॒तम॑ग्ने॒ मधु॑म॒त्पिन्व॑मानः ।<br>
वा॒जी वह॑न्वा॒जिन॑ञ् जातवेदो दे॒वाना᳚व्ँ वख्षि प्रि॒यमा स॒धस्थ᳚म् ।</p>
<h4 id="टक-98">टीका</h4>
<p>1अथ अश्वमेथे अश्वस्याप्रियः प्रयाजानां याज्याः एकादशसमिद्धो अञ्जन्निति ॥ त्रैष्टुभः सर्वोनुवाकः । अग्निकाण्डमध्ये वैश्वदेवं काण्डम् । तत्र प्रथमा - समिद्धः सन्दीप्तः । &lsquo;गतिरनन्तरः&rsquo; इति गतेः प्रकृतिस्वरत्वम् । अञ्जन् प्रकाशयन् । अञ्जू व्यक्तिश्लक्ष्णगतिषु । कृदरं आवपनं कुसूलादिकं तत्स्थानीयं मतीनां ज्ञानानां चित्तं प्रकाशताम् । तादात्म्यात्ताच्छब्द्यम् । यद्वा - प्रतीनां मननीयानां हविषां कृदरं कृदरस्थानीयं आत्मीयं रूपं प्रकाशयन् । घृतं आज्यं मधुमत् मधुररसवत् पिन्वमानः पिन्वन् पिबन् । पिब सेचने इदानीं पानकर्मा । यद्वा - घृतमुदकं पिन्वमानः सिञ्चन् यागद्वारेण वर्षन् । हे अग्ने जातवेदः जातानां वेदितः । &lsquo;गतिकारकयोरपि&rsquo; इत्यसुन् पूर्वपदप्रकृतिस्वरत्वं च । बहुव्रीहिर्वा - हे जातधन! वाजी बलवान् वेगवान्वा अश्वतुल्यो वा । वाजिनं इमं अश्वं प्रियं प्रीतिहेतुं अवहन् । देवानां सधस्थं सहस्थानं यत्र देवाः सहासते तत् स्थानं आवक्षि आवह प्रापय तेषां भोजनार्थम् । &lsquo;सुपि स्थः&rsquo; इति कः । &lsquo;सधमाधस्थयोः&rsquo; इति सधादेशः । वहेर्लेटि शपो लुक् ॥</p>
<h3 id="सयकतमनतर-98">संयुक्तमन्त्रः</h3>
<p>घृ॒तेना॒ञ्जन्थ्सम्प॒थो दे॑व॒याना᳚न्प्रजा॒नन्वा॒ज्यप्ये॑तु दे॒वान् । अनु॑ त्वा सप्ते प्र॒दिश॑स्सचन्ताꣳ स्व॒धाम॒स्मै यज॑मानाय धेहि ।</p>
<h3 id="मनतर-98">मन्त्रः</h3>
<p>घृ॒तेना॒ञ्जन्थ्सम्प॒थो दे॑व॒याना᳚न् प्रजा॒नन् वा॒ज्यप्ये॑तु दे॒वान् ।<br>
अनु॑ त्वा सप्ते प्र॒दिश॑स् सचन्ताꣳ स्व॒धाम् अ॒स्मै यज॑मानाय धेहि ।</p>
<h4 id="टक-99">टीका</h4>
<p>2अथ द्वितीया - घृतेनेति ॥ घृतेन हुतेन हेतुना अयं वाजी अश्वः देवयानान् देवा यैर्गच्छन्ति तान् पथः मार्गान् अपितृयाणान् अञ्जन् प्रकाशयन् समेतु सङ्गच्छतु । एत्विति वक्ष्यमाणमत्रापि सम्बध्यते । यद्वा - देवयानान् पथः समञ्जन् सम्यक् प्रकाशयन् जानन् प्रजानन् देवानामप्येतु देवैरेकीभवतु । हे सप्ते अश्व! त्वं प्रदिशः प्रधाना दिशः अन्याश्च अनुसचन्तां अनुसेवन्तां आनुकूल्यं त्वयि भजन्ताम् । त्वमप्यस्मै यजमानाय स्वधा अन्नं धेहि देहि ॥</p>
<h3 id="सयकतमनतर-99">संयुक्तमन्त्रः</h3>
<p>ईड्य॒श्चासि॒ वन्द्य॑श्च वाजिन्ना॒शुश्चासि॒ मेध्य॑श्च सप्ते । अ॒ग्निष्ट्वा᳚ [56]<br>
दे॒वैर्वसु॑भिस्स॒जोषाः᳚ प्री॒तव्ँवह्नि॑व्ँवहतु जा॒तवे॑दाः ।</p>
<h3 id="मनतर-99">मन्त्रः</h3>
<p>ईड्य॒श्चासि॒ वन्द्य॑श्च वाजिन्ना॒शुश्चासि॒ मेध्य॑श्च सप्ते ।</p>
<p>अ॒ग्निष्ट्वा॒ दे॒वैर् वसु॑भिस् स॒जोषाः᳚ प्री॒तव्ँ वह्नि॑व्ँ वहतु जा॒तवे॑दाः । [56]</p>
<h4 id="टक-100">टीका</h4>
<p>3अथ तृतीया - ईड्य इति ॥ हे वाजिन्! अन्नहेतो सप्ते सर्पक अश्व ईड्यः स्तुत्यः असि । त्वं वन्द्यः नमस्कार्यश्चासि । &lsquo;ईडवन्दनृशंस&rsquo; इत्याद्युदात्तत्वम् । &lsquo;चवायोगे प्रथमा ' इत्याख्यातं न निहन्यते । आशुश्च शीघ्रश्चासि । पुर्ववन्निघाताभावः । मेध्यो मेधार्हश्चासि । अयमग्निः वसुभिः देवैः सजोषाः समानप्रीतिः । &lsquo;समानस्य छन्दसि&rsquo; इति सभावः । जातवेदाः जातानां वेदिता त्वं प्रीतं तृप्तं वह्निं वोढारं वहतु प्रापयतु देवसकाशम् । &lsquo;युष्मत्तत्त&rsquo; इत्यादिना संहितायां षत्वम् ॥</p>
<h3 id="सयकतमनतर-100">संयुक्तमन्त्रः</h3>
<p>स्ती॒र्णम्ब॒र्हिस्सु॒ष्टरी॑मा जुषा॒णोरु पृ॒थु प्रथ॑मानम्पृथि॒व्याम् । दे॒वेभि॑र्यु॒क्तमदि॑तिस्स॒जोषाः᳚ स्यो॒नङ्कृ॑ण्वा॒ना सु॑वि॒ते द॑धातु ।</p>
<h3 id="मनतर-100">मन्त्रः</h3>
<p>स्ती॒र्णम् ब॒र्हिस् सु॒ष्टरी॑मा जुषा॒णोरु पृ॒थु प्रथ॑मानम् पृथि॒व्याम् ।</p>
<p>दे॒वेभि॑र् यु॒क्तमदि॑तिस् स॒जोषाः᳚ स्यो॒नङ् कृ॑ण्वा॒ना सु॑वि॒ते द॑धातु ।</p>
<h4 id="टक-101">टीका</h4>
<p>4चतुर्थी - स्तीर्णमिति ॥ स्तीर्णं बर्हिः । गतम् । सुष्टरीम शोभनस्तरणम् । स्तृणातेरौणादिक इमनिच्, वर्णव्यत्ययेन दीर्घत्वम् । बहुव्रीहौ सुषामादित्वात् षत्वम् । &lsquo;सोर्मनसी&rsquo; इत्युत्तरपदाद्युदात्तत्वम् । &lsquo;अन्येषामपि दृश्यते&rsquo; इति संहितायां दीर्घत्वम् । उरु महत् पृथु विस्तीर्णं भूयोपि पृथिव्यां प्रथमानं यावदियं पृथिवी विस्तीर्णा मही तावत्प्रथमानं देवेभिः देवैः युक्तं जुषाणा जुषमाणा सेवमाना । छान्दसः शपो लुक्, व्यत्ययेन सार्वधातुकानुदात्तत्वाभावः । सजोषाः समानप्रीतिः । देवैः । अदितिः देवमाता स्योनं सुखस्थानं कुर्वाणा सुविते सुगते शोभना गतिर्यत्र तत्र स्थाने इमं अश्वं दधातु स्थापयतु । &lsquo;तन्वादीनां छन्दसि बहुळम्&rsquo; इति सोरुवङादेशः । विकृतत्वादनवग्रहः । &lsquo;नञ्सुभ्यां&rsquo; इत्युत्तरपदान्तोदात्तत्वम् ॥</p>
<h3 id="सयकतमनतर-101">संयुक्तमन्त्रः</h3>
<p>ए॒ता उ॑ वस्सु॒भगा॑ वि॒श्वरू॑पा॒ वि पख्षो॑भि॒श्श्रय॑माणा॒ उदातैः᳚ । ऋ॒ष्वास्स॒ती क॒वष॒श्शुम्भ॑माना॒ द्वारो॑ दे॒वीस्सु॑प्राय॒णा भ॑वन्तु ।</p>
<h3 id="मनतर-101">मन्त्रः</h3>
<p>ए॒ता उ॑ वस्सु॒भगा॑ वि॒श्वरू॑पा॒ वि पख्षो॑भि॒श् श्रय॑माणा॒ उदातैः᳚ ।</p>
<p>ऋ॒ष्वास् स॒ती क॒वष॒श् शुम्भ॑माना॒ द्वारो॑ दे॒वीस् सु॑प्राय॒णा भ॑वन्तु ।</p>
<h4 id="टक-102">टीका</h4>
<p>5पञ्चमी - एता इति ॥ उ इत्यवधारणे । एता एव सत्यः एतादृश्य एव सर्वाः कीदृश्यः सुभगाः शोभनश्रीकाः । आद्युदात्तात् &lsquo;द्व्यचश्छन्दसि&rsquo; इत्युत्तरपदाद्युदात्तत्वम् । विश्वरूपाः नानारूपाः । &lsquo;बहुव्रीहौ विश्वं संज्ञायाम्&rsquo; इति पूर्वपदान्तोदात्तत्वम् । पक्षोभिः पक्षस्थानीयैः आतैः दिग्भिः स [ता] ह्युछ्रियमाणा ऋष्वा महत्यः गतागतपर्याप्ताः । ऋष गतौ, औणादिको वप्रत्ययः । सतीः सत्यः एवंगुणा एव सर्वदा भवन्त्यः । &lsquo;वा छन्दसि&rsquo; इति पूर्वसवर्णदीर्घत्वम् । कवषः कवाटवत्यः तेन शुम्भमानाः । &lsquo;सुपां सुलुक्&rsquo; इति स्वादेशः । यद्वा - &lsquo;तदाचष्टे&rsquo; इति णिजन्तात् क्विप् । कवषः कवाटवत्यः ईदृश्यो द्वारो देव्यः सुप्रायणाः सुखेन प्राप्याः युष्माकं हे ऋत्विग्यजमानाः । भवन्तु । &lsquo;छन्दसि गत्यर्थेभ्यः&rsquo; इति विच् ॥</p>
<h3 id="सयकतमनतर-102">संयुक्तमन्त्रः</h3>
<p>अ॒न्त॒रा मि॒त्रावरु॑णा॒ चर॑न्ती॒ मुख॑य्ँय॒ज्ञाना॑म॒भि स॑व्ँविदा॒ने । उ॒षासा॑ वाम् [57]<br>
सु॒हि॒र॒ण्ये सु॑शि॒ल्पे ऋ॒तस्य॒ योना॑वि॒ह सा॑दयामि ।</p>
<h3 id="मनतर-102">मन्त्रः</h3>
<p>अ॒न्त॒रा मि॒त्रावरु॑णा॒ चर॑न्ती॒ मुख॑य्ँ य॒ज्ञाना॑म॒भि स॑व्ँविदा॒ने ।<br>
उ॒षासा॑ वाम्  सु॒हि॒रण्ये सु॑शि॒ल्पे ऋ॒तस्य॒ योना॑व् इ॒ह सा॑दयामि । [57]</p>
<h4 id="टक-103">टीका</h4>
<p>6अथ षष्ठी - अन्तरेति ॥ मित्रावरुणत्वादेवाहोरात्रयोस्ताच्छब्द्यम् । &lsquo;अन्तरान्तरेण&rsquo; इति द्वितीया । मित्रावरुणयोः अहोरात्रयोर्मध्ये । &lsquo;सुपां सुलुक्&rsquo; इत्याकारः । &lsquo;देवताद्वन्द्वे च&rsquo; इत्यानङ् । चरन्ती चरन्त्यौ । पूर्ववत् सवर्णदीर्घत्वम् । यज्ञानां मुखं प्रारम्भमभिलक्ष्य संविदाने ऐकमत्यं गते । &lsquo;समोगमृच्छि&rsquo; इत्यात्मने पदम् । सुहिरण्ये शोभनं हितत्वं रमणीयत्वं च ययोः सुशिल्पे शोभननैपुण्ये । उभयत्र &lsquo;नञ्सुभ्याम्&rsquo; इत्युत्तरपदान्तोदात्तत्वम् । ईदृश्यौ उषासा उषसौ । पूर्ववदाकारः, छान्दसो वर्णविकारः । पूर्वस्य उषसोवस्थाया द्वयोरहोरत्रयोरपि विद्यमानत्वात् द्वित्वम् । ऋतस्य यज्ञस्य योनौ इह अश्वे सादयामि स्थापयामि । निमित्तात्सप्तमी, अश्वनिमित्तमद्यप्रवर्तयामि । वां युवयोर्यज्ञस्य योनौ हे दम्पती! । यद्वा - होतारावेवोच्येते उषासेति, मित्रावरुणौ देवते अन्तराप्रवर्तमानौ अहोरात्रौ यज्ञयोगार्थं स्थापयामीति । समानमन्यत् ॥</p>
<h3 id="सयकतमनतर-103">संयुक्तमन्त्रः</h3>
<p>प्र॒थ॒मा वाꣳ॑ सर॒थिना॑ सु॒वर्णा॑ दे॒वौ पश्य॑न्तौ॒ भुव॑नानि॒ विश्वा᳚ । अपि॑प्रय॒ञ्चोद॑ना वा॒म्मिमा॑ना॒ होता॑रा॒ ज्योति॑ प्र॒दिशा॑ दि॒शन्ता᳚ ।</p>
<h3 id="मनतर-103">मन्त्रः</h3>
<p>प्र॒थ॒मा वाꣳ॑ सर॒थिना॑ सु॒वर्णा॑ दे॒वौ पश्य॑न्तौ॒ भुव॑नानि॒ विश्वा᳚ ।<br>
अपि॑प्रय॒ञ् चोद॑ना वा॒म्मिमा॑ना॒ होता॑रा॒ ज्योति॑ प्र॒दिशा॑ दि॒शन्ता᳚ ।</p>
<h4 id="टक-104">टीका</h4>
<p>7सप्तमी - प्रथमा वामिति ॥ हे दम्पति! युवां युवयोरर्थाय ईदृशौ देवा होतारौ अपिप्रयं प्रीणयामि । प्रीञ् तर्पणे, छान्दसो लङ्, &lsquo;बहुलं छन्दसि&rsquo; इति शपः श्लुः, ' नाभ्यस्तस्य&rsquo; इति गुणाभावो व्यत्ययेन प्रवर्तते । कीदृशौ - प्रथमा प्रथमौ प्रधानौ । पूर्ववदाकारः । सरथिना सरथिनौ समानरथः सरथः तद्वन्तौ । सुवर्णा शोभनवर्णौ देवौ दीप्तिमन्तौ विश्वा भुवनानि भूतजातानि वां युवयोः चोदना चोदितानि विहितानि कर्माणि । पूर्ववदाकारः । मिमाना । यद्वा - चोदना चोदनौ कर्मणा मिमाना मानकुशलौ ज्योतिः प्रकाशं प्रदिशा प्रधानदिग्भिः दिशन्ता विसृजन्तौ । सर्वत्रैवाकारः ॥</p>
<h3 id="सयकतमनतर-104">संयुक्तमन्त्रः</h3>
<p>आ॒दि॒त्यैर्नो॒ भार॑ती वष्टु य॒ज्ञꣳ सर॑स्वती स॒ह रु॒द्रैर्न॑ आवीत् । इडोप॑हूता॒ वसु॑भिस्स॒जोषा॑ य॒ज्ञन्नो॑ देवीर॒मृते॑षु धत्त ।</p>
<h3 id="मनतर-104">मन्त्रः</h3>
<p>आ॒दि॒त्यैर्नो॒ भार॑ती वष्टु य॒ज्ञꣳ , सर॑स्वती स॒ह रु॒द्रैर् न॑ आवीत् ।<br>
इडोप॑हूता॒ वसु॑भिस् स॒जोषा॑ , य॒ज्ञन् नो॑ देवीर॒मृते॑षु धत्त ।</p>
<h4 id="टक-105">टीका</h4>
<p>8अष्टमी - आदित्यैरिति ॥ आदित्यैस्सह नः अस्माकं यज्ञं भारती देवी वष्टु कामयताम् । वश कान्तौ । रुद्रैस्सह सरस्वती देवी नः अस्मान् आवीत् अवतु । अस्माकं वा यज्ञमवतु । छान्दसो लुङ् । इडा देवी अस्माभिः आहूता वसुभिः सजोषाः समानप्रीतिः अस्माकमवत्वित्येव । किं बहुना, देवी देव्यः यूयं तिस्रोपि इडा सरस्वती भरती च नः अस्माकं यज्ञं अमृतेषु अविद्यमानमरणेषु देवेषु धत्त स्थापयत । &lsquo;नङो जरमर&rsquo; इत्युत्तरपदाद्युदात्तत्वम् ॥</p>
<h3 id="सयकतमनतर-105">संयुक्तमन्त्रः</h3>
<p>त्वष्टा॑ वी॒रन्दे॒वका॑मञ्जजान॒ त्वष्टु॒रर्वा॑ जायत आ॒शुरश्वः॑ । [58]<br>
त्वष्टे॒दव्ँविश्व॒म्भुव॑नञ्जजान ब॒हो क॒र्तार॑मि॒ह य॑ख्षि होतः ।</p>
<h3 id="मनतर-105">मन्त्रः</h3>
<p>त्वष्टा॑ वी॒रन् दे॒वका॑मञ् जजान॒ , त्वष्टु॒रर्वा॑ जायत आ॒शुरश्वः॑ । [58]<br>
त्वष्टे॒दव्ँ विश्व॒म् भुव॑नञ् जजान , ब॒हो क॒र्तार॑मि॒ह य॑ख्षि होतः ।</p>
<h4 id="टक-106">टीका</h4>
<p>9नवमी - त्वष्टेति ॥ त्वष्टा देवः वीरं विक्रान्तं देवकामं देवान् कामयमानम् । &lsquo;शीलिकामि&rsquo; इति णः, पूर्वपदप्रकृतिस्वरत्वं च । जजान जनयति । तस्मादेवं बहोः सर्वस्य कर्तारं त्वष्टारं हे होतः! इह अस्मिन् कर्मणि यक्षि यज । लेटि &lsquo;बहुलं छन्दसि&rsquo; इति शपो लुक् ॥</p>
<h3 id="सयकतमनतर-106">संयुक्तमन्त्रः</h3>
<p>अश्वो॑ घृ॒तेन॒ त्मन्या॒ सम॑क्त॒ उप॑ दे॒वाꣳ ऋ॑तु॒श पाथ॑ एतु । वन॒स्पति॑र्देवलो॒कम्प्र॑जा॒नन्न॒ग्निना॑ ह॒व्या स्व॑दि॒तानि॑ वख्षत् ।</p>
<h3 id="मनतर-106">मन्त्रः</h3>
<p>अश्वो॑ घृ॒तेन॒ त्मन्या॒ सम॑क्त॒ उप॑ दे॒वाꣳ ऋ॑तु॒श पाथ॑ एतु ।<br>
वन॒स्पति॑र् देवलो॒कम् प्र॑जा॒नन्न् अ॒ग्निना॑ ह॒व्या स्व॑दि॒तानि॑ वख्षत् ।</p>
<h4 id="टक-107">टीका</h4>
<p>10दशमी - अश्व इति ॥ अश्वोऽयं घृतेन समक्तः सर्वात्मना अभ्यक्तः त्मना आत्मनैव सुभावत एव स्वादुभूत इति यावत् । &lsquo;सुपां सुलुक्&rsquo; इति &lsquo;मन्त्रेष्वाङ्यादेः&rsquo; इत्याकारलोपः । पाथोऽन्नं स्वादु भूत्वा देवानुपैतु उपगच्छतु ऋतुशः ऋतावृतौ काले &lsquo;सङ्कैयकवचनाच्च&rsquo; इति शस् । देवानित्यस्मिन् नकारस्य &lsquo;दीर्घादटि समानपादे&rsquo; इति संहितायां रुत्वम् । वनस्पतिः वानस्पत्योऽग्निः । विकारे प्रकृतिशब्दः सुट्स्वरावुक्तौ । देवलोकं प्रजानन् अग्निना आहवनीयेन सह स्वदितानि स्वादूकृतानि हव्या हव्यानि वक्षत् वहतु । &lsquo;शेश्छन्दसि&rsquo; इति लोपः । वहेर्लेटि &lsquo;सिब्बहुलं लेटि&rsquo; इति सिप् ॥</p>
<h3 id="सयकतमनतर-107">संयुक्तमन्त्रः</h3>
<p>प्र॒जाप॑ते॒स्तप॑सा वावृधा॒नस्स॒द्यो जा॒तो द॑धिषे य॒ज्ञम॑ग्ने । स्वाहा॑कृतेन ह॒विषा॑ पुरोगा या॒हि सा॒ध्या ह॒विर॑दन्तु दे॒वाः ॥ [59]</p>
<h3 id="मनतर-107">मन्त्रः</h3>
<p>प्र॒जाप॑ते॒स् तप॑सा वावृधा॒नस् स॒द्यो जा॒तो द॑धिषे य॒ज्ञम॑ग्ने ।<br>
स्वाहा॑कृतेन ह॒विषा॑ पुरोगा या॒हि , सा॒ध्या ह॒विर॑दन्तु दे॒वाः ॥ [59]</p>
<h4 id="टक-108">टीका</h4>
<p>11एकादशी - प्रजापतेरिति ॥ प्रजापतेः यजमानस्य तपसाअनेन कर्मणा वावृधानः वर्धमामः । छान्दसस्य लिटः कानजादेशः । सद्योजातः जातमात्र एव यज्ञं अध्वरं दधिषे धारयसि अग्ने । छान्दसो लिट् । स्वाहाकृतेन स्वाहाकारेण संस्कृतेन अनेन हविषा सह याहि गच्छ देवान् । स्वाहाशब्दस्य ऊर्यादित्वेन गतित्वात् &lsquo;गतिरनन्तरः&rsquo; इति पूर्वपदप्रकृतिस्वरत्वम् । हे पुरोगाः प्रथमगामिन् । &lsquo;जनसन&rsquo; इति विट्, &lsquo;विड्वनोः&rsquo; इत्यात्वम् । साध्या साधितेन हविषा । यद्वा - साधु याहि साधु हविरदन्तु देवाः । &lsquo;सुपां सुलुक्&rsquo; इति विभक्तेः ध्यादेशः टिलोपः, उदात्तनिवृत्तिस्वरेण विभक्तेरुदात्तत्वम् ॥</p>
<p>इति भट्टभास्करमिश्रविरचिते यजुर्वेदभाष्ये ज्ञानयज्ञाख्ये पञ्चमे काण्डे प्रथमे प्रपाठके एकादशोनुवाकः ॥</p>
<p>समाप्तः प्रपाठकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/1/">प्रपाठकः १ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः १</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      <a href="https://github.com/vishvAsa/vedAH/actions/workflows/build.yml"><img src="https://github.com/vishvAsa/vedAH/actions/workflows/build.yml/badge.svg"> Built </a> on 2021 Jul 15 15:58:59 UTC. (<a href="http://google.com/search?q=15%3a58%3a59%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
