<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>वेदे विश्वासटिप्पन्यः  | १५ दत्तपुत्रविधिः, पुनःसन्धानम्, कृच्छ्रादिः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/" rel="alternate" type="application/rss+xml" title="वेदे विश्वासटिप्पन्यः" />
    <link href="/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/" rel="feed" type="application/rss+xml" title="वेदे विश्वासटिप्पन्यः" />

    <meta property="og:title" content="१५ दत्तपुत्रविधिः, पुनःसन्धानम्, कृच्छ्रादिः" />
<meta property="og:description" content="अथ षोडशं प्रकरणम् ।
व्यासेनौषधिरूपा अप्युपाया उक्ताः&ndash;
&ldquo;अङ्कोलमूलकल्कं तु चूर्णयेद्गुडसय्ँयुतम् ।
काकाण्डमितमश्नीयात्पुत्रिणी सहसा भवेत् ॥
क्षीरवृक्षाङ्कुरं गृह्य पेषयित्वा पयः पिबेत् ।
देवोदरकृतो दोषो विनश्यति शुभं लभेत् ॥
उत्तमं कर्णिकामूलं पेषयित्वा पयः पिबेत् ।
सा पायसान्नं नाश्नीयात्पुत्रिणी सहसा भवेत्&rdquo; इति ॥
क्षीरवृक्षाङ्कुरो वटाङ्कुरः । कर्णिका गोकर्णी ।
&ldquo;नागकेशरसय्ँयुक्तं जीरकं गोघृतेन च ।
त्रिदिनं या पिबेन्नारी सा गर्भं लभते ध्रुवम्&rdquo; इति ॥
तीर्थरूपमुपायमाह पराशरः&ndash;
&ldquo;महातीर्थे महायोगे महानद्यां तु सङ्गमे ।
पलाशस्य दलैः स्नानं कुर्यात्पुत्रसुखार्थिनी&rdquo; इति ॥" />
<meta property="og:type" content="article" />
<meta property="og:url" content="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/" /><meta property="article:section" content="yajuH" />



<meta itemprop="name" content="१५ दत्तपुत्रविधिः, पुनःसन्धानम्, कृच्छ्रादिः">
<meta itemprop="description" content="अथ षोडशं प्रकरणम् ।
व्यासेनौषधिरूपा अप्युपाया उक्ताः&ndash;
&ldquo;अङ्कोलमूलकल्कं तु चूर्णयेद्गुडसय्ँयुतम् ।
काकाण्डमितमश्नीयात्पुत्रिणी सहसा भवेत् ॥
क्षीरवृक्षाङ्कुरं गृह्य पेषयित्वा पयः पिबेत् ।
देवोदरकृतो दोषो विनश्यति शुभं लभेत् ॥
उत्तमं कर्णिकामूलं पेषयित्वा पयः पिबेत् ।
सा पायसान्नं नाश्नीयात्पुत्रिणी सहसा भवेत्&rdquo; इति ॥
क्षीरवृक्षाङ्कुरो वटाङ्कुरः । कर्णिका गोकर्णी ।
&ldquo;नागकेशरसय्ँयुक्तं जीरकं गोघृतेन च ।
त्रिदिनं या पिबेन्नारी सा गर्भं लभते ध्रुवम्&rdquo; इति ॥
तीर्थरूपमुपायमाह पराशरः&ndash;
&ldquo;महातीर्थे महायोगे महानद्यां तु सङ्गमे ।
पलाशस्य दलैः स्नानं कुर्यात्पुत्रसुखार्थिनी&rdquo; इति ॥">

<meta itemprop="wordCount" content="4802">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="१५ दत्तपुत्रविधिः, पुनःसन्धानम्, कृच्छ्रादिः"/>
<meta name="twitter:description" content="अथ षोडशं प्रकरणम् ।
व्यासेनौषधिरूपा अप्युपाया उक्ताः&ndash;
&ldquo;अङ्कोलमूलकल्कं तु चूर्णयेद्गुडसय्ँयुतम् ।
काकाण्डमितमश्नीयात्पुत्रिणी सहसा भवेत् ॥
क्षीरवृक्षाङ्कुरं गृह्य पेषयित्वा पयः पिबेत् ।
देवोदरकृतो दोषो विनश्यति शुभं लभेत् ॥
उत्तमं कर्णिकामूलं पेषयित्वा पयः पिबेत् ।
सा पायसान्नं नाश्नीयात्पुत्रिणी सहसा भवेत्&rdquo; इति ॥
क्षीरवृक्षाङ्कुरो वटाङ्कुरः । कर्णिका गोकर्णी ।
&ldquo;नागकेशरसय्ँयुक्तं जीरकं गोघृतेन च ।
त्रिदिनं या पिबेन्नारी सा गर्भं लभते ध्रुवम्&rdquo; इति ॥
तीर्थरूपमुपायमाह पराशरः&ndash;
&ldquo;महातीर्थे महायोगे महानद्यां तु सङ्गमे ।
पलाशस्य दलैः स्नानं कुर्यात्पुत्रसुखार्थिनी&rdquo; इति ॥"/>

      
    

    <script src="/vedAH/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/vedAH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH\/edit\/content\/\u0022,\u0022mainSections\u0022:[\u0022atharva\u0022],\u0022mainsections\u0022:[\u0022atharva\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/vedAH\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/vedAH\/yajuH\/taittirIyam\/sUtram\/hiraNyakeshI\/paddhatiH\/saMskAraratnamAlA\/01\/15_dattaputravidhiH_punaHsandhAnam_kRchChrAdiH\/".replace(basePath, "/");
    pageVars.pageParams = {};
    pageVars.pageSource = "yajuH\/taittirIyam\/sUtram\/hiraNyakeshI\/paddhatiH\/saMskAraratnamAlA\/01\/15_dattaputravidhiH_punaHsandhAnam_kRchChrAdiH.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/vedAH/webpack_dist/main-bundle.js"></script>
    <script src="/vedAH/webpack_dist/transliteration-bundle.js"></script>
    <script src="/vedAH/non_webpack_js/disqus.js"></script>
    <script src="/vedAH/webpack_dist/ui_lib-bundle.js"></script>
    <script src="/vedAH/webpack_dist/search-bundle.js"></script>

    <link rel="stylesheet" href="/vedAH/css/fonts.css">
    <link rel="stylesheet" href="/vedAH/css/@fortawesome/fontawesome-free/css/solid.min.css">
    

    <link rel="stylesheet" href="/vedAH/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/" />
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/vedAH/" class="btn col border">
            <i class="fas fa-gopuram ">वेदे विश्वासटिप्पन्यः <br/> १५ दत्तपुत्रविधिः, पुनःसन्धानम्, कृच्छ्रादिः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="१५ दत्तपुत्रविधिः, पुनःसन्धानम्, कृच्छ्रादिः">१५ दत्तपुत्रविधिः, पुनःसन्धानम्, कृच्छ्रादिः</h1>
    
    <a id="editLink" class="btn btn-primary"  href="https://github.com/vishvAsa/vedAH/edit/content/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>अथ षोडशं प्रकरणम् ।</p>
<p><strong>व्यासेनौषधिरूपा अप्युपाया उक्ताः&ndash;</strong></p>
<p>&ldquo;अङ्कोलमूलकल्कं तु चूर्णयेद्गुडसय्ँयुतम् ।<br>
काकाण्डमितमश्नीयात्पुत्रिणी सहसा भवेत् ॥<br>
क्षीरवृक्षाङ्कुरं गृह्य पेषयित्वा पयः पिबेत् ।<br>
देवोदरकृतो दोषो विनश्यति शुभं लभेत् ॥</p>
<p>उत्तमं कर्णिकामूलं पेषयित्वा पयः पिबेत् ।<br>
सा पायसान्नं नाश्नीयात्पुत्रिणी सहसा भवेत्&rdquo; <strong>इति ॥</strong></p>
<p><strong>क्षीरवृक्षाङ्कुरो वटाङ्कुरः । कर्णिका गोकर्णी ।</strong></p>
<p>&ldquo;नागकेशरसय्ँयुक्तं जीरकं गोघृतेन च ।<br>
त्रिदिनं या पिबेन्नारी सा गर्भं लभते ध्रुवम्&rdquo; <strong>इति ॥</strong></p>
<p><strong>तीर्थरूपमुपायमाह पराशरः&ndash;</strong></p>
<p>&ldquo;महातीर्थे महायोगे महानद्यां तु सङ्गमे ।<br>
पलाशस्य दलैः स्नानं कुर्यात्पुत्रसुखार्थिनी&rdquo; <strong>इति ॥</strong></p>
<p><strong>देवरातश्च&ndash;</strong></p>
<p>&ldquo;पलाशदलसाहस्रा^(<a href="#cite_note-1">[१]</a>)त्सावि^(<a href="#cite_note-2">[२]</a>)त्रेण
दलं प्रति ।<br>
स्नपयेत्सपवित्रेण एकादश्यां प्रजार्थिनी&rdquo; <strong>इति ॥</strong></p>
<p><strong>(^(<a href="#cite_note-3">[३]</a>)बौधायनगृह्येऽपि&ndash;</strong></p>
<p>&ldquo;अथ प्रजार्थहोमः पूर्वपक्षे पुण्ये नक्षत्रेऽमावास्यायां विषुवेऽयने वा<br>
नदीतीरेऽश्वत्थस्य च्छायायां वा गोचर्ममात्रं चतुरश्रं स्थण्डिलं कृत्वा<br>
ब्राह्मणानन्नेन परिविष्य पुण्याहं स्वस्त्यृद्धिमिति वाचयित्वा
प्राच्यां<br>
दिशि ब्र^(<a href="#cite_note-4">[४]</a>)ह्माणं प्रतिष्ठाप्य पार्श्वयोर्धातारं
दक्षिणतो विधातारमुत्तरतस्तत-<br>
स्तानर्चयेत्पूर्वं ब्रह्माणमावाहयामि प्रजापतिमावाहयामि परमेष्ठिनमावा-<br>
हयामि हिरण्यगर्भमावाहयामीत्यावाह्य सावित्र्या पाद्यं ददाति सावित्र्या<br>
निवेदयेत्तैरेव नामधेयैः शुक्लमन्नं ब्रह्मणे मुद्गान्नं धातुः पीतान्नं
विधातु-<br>
स्ततः सावित्र्याऽप आ^(<a href="#cite_note-5">[५]</a>)चमय्य प्रणवेनाष्टशतं
हुत्वा^(<a href="#cite_note-6">[६]</a>) ब्रह्माणमुपतिष्ठते<br>
नमो वाचे नमो वाचस्पतय इत्यग्निमुपतिष्ठते नमो ब्रह्मणे सप्तवित्सप्तजि-<br>
ह्वश्च सप्तधाऽग्निः प्रतिष्ठितः सप्तैव^(<a href="#cite_note-7">[७]</a>)
विश्वभूतानि को ह्यग्निः प्रतितिष्ठति<br>
तत्त्वमसि विश्वमसि योनिरसीत्यथ स्त्रियमाहूय सावित्र्या
पलाश^(<a href="#cite_note-8">[८]</a>)पर्णैर-<br>
ष्टसहस्रैः स्नापयित्वा पुरुषसूक्तेन जुहुयात्तत्सम्पातेन मूर्ध्नि
जुहुयात्प्रणवेन<br>
नमस्कुर्यादध्वर्युं च वस्त्रकुण्डलाभ्यामलं करोति ततः सा गर्भिणी भवती-<br>
त्याह भगवान्बौधायनः&rdquo; <strong>इति ।</strong></p>
<p><strong>पार्श्वयोर्ब्रह्मणः । तान्ब्रह्मधातृविधातॄन् । धातारमावाहयामीत्येवं
धातृवि</strong> <strong>धात्रोरावाहनादि । निवेदनं नैवेद्यस्य ।
अष्टसहस्रैरष्टाधिकसहस्रैः । अन्यत्स्पष्टार्थम् ।)</strong></p>
<p><strong>नीचमेहनस्य वाजीकरणमुक्तं वडवाचार्येण&ndash;</strong></p>
<p>&ldquo;वाजीवातिबलो येन यात्यप्रतिहतो यतः ।<br>
तद्वाजीकरणं नाम देहस्यौजस्करं परम्&rdquo; <strong>इति ॥</strong></p>
<p><strong>तत्प्रयोगश्च तेनैवोक्तः&ndash;</strong></p>
<p>&ldquo;भल्लातकबृहतीफलदाडिमकल्कप्रसाधितं कुरुते ।<br>
लिङ्गोन्मर्दनं वि(नवि)धिना कटुतैलं वाजिलिङ्गाभम्&rdquo; <strong>इति ॥</strong></p>
<p><strong>वैद्यकग्रन्थे&ndash;</strong></p>
<p>&quot; सिताश्वगन्धासिन्धूत्थच्छागक्षीरैघृतं पचेत् ।<br>
तल्लेपान्मर्दनाल्लिङ्गवृद्धिः सञ्जायते परा&quot; <strong>इति ॥</strong></p>
<p><strong>सिता शर्करा । अश्वगन्धाऽऽस्कन्दः । सिन्धूत्थं सैन्धवम् ।
एवमन्येऽप्युपाया वैद्यकग्रन्थपञ्चसायकादौ द्रष्टव्याः । एवमपि फलाप्राप्तौ
दत्तकपुत्रस्वीकारं कुर्यात् ।</strong></p>
<h2 id="अथ-दततपतरवधनम-">अथ दत्तपुत्रविधानम् ।</h2>
<p><strong>तद्विधिर्बौधायनसूत्रे&ndash;</strong></p>
<p>&ldquo;पुत्रप्रतिग्रहविधिं व्याख्यास्या^(<a href="#cite_note-9">[९]</a>)मः
शुक्रशोणितसम्भवो मातृ(ता)पितृनिमि-<br>
त्तकस्तस्य प्रदानपरित्यागविक्रयेषु मातापितरौ प्रभवतो न त्वेवैकं पुत्रं
दद्यात्प्रतिगृह्णीयाद्वा स हि सन्तानाय पूर्वेषां न स्त्री पुत्रं<br>
दद्यात्प्रतिगृह्णीयाद्वाऽन्यत्रानुज्ञानाद्भर्तुः
प्रतिग्रहीष्यन्नुपकल्पयते द्वे<br>
वाससी द्वे कुण्डले अङ्गुलीयकं चाऽऽचार्यं च वेदपारगं कुशमयं बर्हिः<br>
पर्णमयमिध्ममित्यथ बन्धूनाहूय मध्ये राजनि चाऽऽवेद्य
परिषदि^(<a href="#cite_note-10">[१०]</a>) चागा-<br>
रमध्ये ब्राह्मणानन्नेन परिविष्य पुण्याह स्वस्त्यृद्धिमिति वाचयित्वाऽथ<br>
देवयजनोल्लेखनप्रभृत्या प्रणीताभ्यः कृत्वा दातुः समक्षं गत्वा पुत्रं मे<br>
देहीति भिक्षेत ददामीतीतर आह तं परिगृह्णाति धर्माय त्वा गृह्णामि<br>
सन्तत्यै त्वा गृह्णामीत्यथैनं वस्त्राभ्यां कुण्डलाभ्यामङ्गुलीयकेन चालं-<br>
कृत्य परिधानप्रभृत्याऽग्निमुखात्कृत्वा पक्वान्नु(())होति यस्त्वा हृदा<br>
कीरिणा मन्यमान इति पुरोनुवाक्यामनूच्य यस्मै त्व सुकृते जातवेद<br>
इति याज्यया जुहोत्यथ व्याहृतीर्हत्वा स्विष्टकृत्प्रभृति सिद्धमा धेनु-</p>
<p>वरप्रदानाद्दक्षिणां ददात्येते च वाससी एते कुण्डले एतच्चाङ्गुलीयकं<br>
यद्येवं कृत्वौरसः पुत्र उत्पद्यते तुरीयभागे प्रभवतीत्याह भगवान्बौधा-<br>
यनः&rdquo; <strong>इति ।</strong></p>
<p><strong>मातापितृनिमित्तकः शुक्रशोणितसम्भव इत्यन्वयः । मातापितृनिमित्तक इत्यनेन
क्षेत्रजादिव्यावृत्तिः । इदं च सम्भवविशेषणम् । शुक्रशोणितसम्भव इत्यनन्तरं
यस्येति शेषः । एतेनौरसस्यैव प्रदानपरित्यागविक्रया नान्येषां
दत्तकादीनामिति सूच्यते ।</strong> मातापितरौ प्रभवत इति । <strong>मातापित्रोरेव
दानाधिकार इत्याशयः । स हि सन्तानाय पूर्वेषाम् । हि यस्मात्स एकः पुत्रः
पूर्वेषां सन्तानाय भवत्यत एकं पुत्रं नैव दद्यादित्यर्थः । अङ्गुलीयकं
चेत्यत्र चकारश्छत्रादिसमुच्चयार्थः । कुशमयं बर्हिरिति प्रतिनिधिर्नैवात्र
भवतीति ज्ञापनार्थम् । एवं पर्णमयमिध्ममित्यत्रापि ।</strong> मध्य इति ।
<strong>बन्धुसमक्षं राजन्यावेदनं कार्यमित्याशयः । अङ्गुलीयकमित्यनन्तरमनुषक्तेन
ददातीत्यनेन पुत्रसम्बन्धिवस्त्रद्वयकुण्डलाङ्गुलीयकदानं विधीयते । स्त्रिया
तु भर्त्रनुज्ञया ग्राह्यः । सा च सधवाया एव दृष्टार्थत्वात् । विधवायास्तु
तां विनाऽपि पितुस्तदभावे ज्ञातीनामाज्ञया भवति ।</strong></p>
<p><strong>अत एव&ndash;</strong></p>
<p>&ldquo;रक्षेत्कन्यां पिता विन्नां पतिपुत्रास्तु वार्धके ।<br>
अभावे ज्ञातयस्तेषां न स्वातन्त्र्यं क्वचित्स्त्रियाः&rdquo; ॥</p>
<p><strong>इति याज्ञवल्क्येनावस्थाविशेष एव भर्तुः पारतन्त्र्यमुक्तम् । तदभावे
वार्धकादिना तस्याक्षमतायां वा पुत्रादीनामपि ।</strong></p>
<p><strong>कात्यायनेनापि&ndash;</strong></p>
<p>&ldquo;नारी खल्वननुज्ञाता पित्रा भर्त्रा सुतेन वा ।<br>
विफलं तद्भवेत्तस्माद्यत्करोत्यौर्ध्वदेहिकम्&rdquo; ॥</p>
<p><strong>इत्यवस्थाविशेष एव पितृभर्त्राद्यनुज्ञोक्ता । और्ध्वदेहिकं पारलौकिकम्
। यस्यामवस्थायां भर्तुरनुज्ञा^(<a href="#cite_note-11">[११]</a>) प्राप्ता
सैवात्रानूद्यते न त्वपूर्वा विधीयतेऽतो विधवा या भर्तुरनुज्ञां
विनाऽप्यधिकार इति नवीनाः । परिणीत उत्पन्नपुत्रोऽपि च दत्तको भवतीति
द्वैतनिर्णये । यत्तु दत्तकमीमांसादौ वृद्धगौतमीयं,</strong></p>
<p>&ldquo;दत्तपुत्रे यथाजाते कदाचित्त्वौरसो भवेत् ।<br>
पितुर्वित्तस्य सर्वस्य भवेतां समभागिनौ&rdquo; ॥</p>
<p><strong>इति वचनं तद्दत्तकस्य गुणव^(<a href="#cite_note-12">[१२]</a>)त्त्व औरसस्य च
निर्गुणत्वे वेदितव्यम्, यथा-</strong> <strong>जात इति विशेषणात् । यथा गुणानां जातं
समूहो यस्मिन्निति यथाजातो गुणसमूहवानित्यर्थः । यथाशब्दस्य गुणयोगे
सादृश्ये शक्तत्वात् ।</strong></p>
<p><strong>अत एव मनुः&ndash;</strong></p>
<p>&ldquo;उपपन्नो गुणैः सर्वैः पुत्रो यस्य तु दत्तिमः ।<br>
स हरेतैव तद्रिक्थं सम्प्राप्तोऽप्यन्यगोत्रतः&rdquo;</p>
<p><strong>इत्यौरसाभावे सर्वरिक्थग्रहणमुक्तवान् । तद्युक्तमेवौरसे
सत्यर्धांशहरत्वम् ।</strong></p>
<p><strong>परिग्रहविध्यभावे विशेषमाह स एव&ndash;</strong></p>
<p>&ldquo;अविधाय विधानं यः परिगृह्णाति पुत्रकम् ।<br>
विवाहविधिभाजं तं कुर्यान्न धनभाजनम्&rdquo; <strong>इति ॥</strong></p>
<p><strong>परिग्रहविधिं विना परिगृहीतस्य विवाहमात्रं कार्यं न धनदानमित्यर्थः ।
किन्तु तत्र पत्न्यादय एव धनभाजः । विधिं विना तस्य पुत्रत्वानुत्पादात् ।</strong></p>
<p><strong>अत एव वृद्धगौतमः&ndash;</strong></p>
<p>&ldquo;स्वगोत्रेषु कृता ये स्युर्दत्तक्रीतादयः सुताः ।<br>
विधिना गोत्रतां यान्ति न सापिण्ड्यं विधीयते&rdquo; <strong>इति ॥</strong></p>
<p><strong>विधिनैव गोत्रतां यान्तीति नियमः । दानादिविधीनां
दत्तकादिलक्षणान्तर्गतत्वेन स्वरूपनिर्वाहकत्वात् ।</strong></p>
<p><strong>यथोक्तम्&ndash;</strong> &ldquo;यमद्भिः पुत्रमापदि&rdquo; <strong>इति । आपद्ग्रहणं
सकलदानविधेरुपलक्षणं, तेन च प्रतिग्रहविधिरप्याक्षिप्तो भवति ।</strong>
सम्प्राप्तोऽप्यन्यगोत्रत <strong>इति मानवात् । सम्यग्विधिना प्राप्तमि(प्त
इ)त्यर्थः । एतदभिप्रेत्यैव^(<a href="#cite_note-13">[१३]</a>) च वसिष्ठेनापि तस्य
दानविक्रयपरित्यागेषु मातापितरौ प्रभवत इत्युपक्रम्य परिग्रहविधिरभिहितः ।
मनुवाक्ये क्रीतादय इत्यादिशब्देन कृत्रिमापविद्धस्वयन्दत्तानां ग्रहणम् ।
तस्मादेषां पञ्चानां पुत्राणां बौधायनाद्युक्तविधिपरिग्रहेणैव पुत्रत्वं
नान्यथेति । विस्तरस्त्वन्यत्रानुसन्धेयः ।</strong></p>
<p><strong>तत्र पञ्चवार्षिकस्ततो न्यूनः पितृगोत्रेणाकृतचूडश्च प्रतिग्राह्यः ।
नाधिकवयस्कः कृतचूडश्च । तत्र पुत्रो भ्रातुर्ग्राह्यः । तदभावे सगोत्रः
सपिण्डोऽपि यः कश्चित् । तदभावे त्वसगोत्रः सपिण्डः । तदभावे त्वसपिण्डः
सगोत्रः । तदभावे त्वसपिण्डोऽसगोत्रोऽपि । तत्रापि
भागिनेयदौहित्र^(<a href="#cite_note-14">[१४]</a>)मातृष्वस्रीयपितृष्वस्रीयवर्जं
पुत्रत्वबुद्ध्यनर्हभ्रातृपितृव्यमातुलवर्जं च । त्रयाणां वर्णानां
स्वसमानवर्ण एव । तत्रापि
देशभेदप्रयुक्तगुर्जर^(<a href="#cite_note-15">[१५]</a>)त्वादिजात्या समानजातीय एव
। सर्वोऽपि सभ्रातृक एव ज्येष्ठभिन्नश्चेति । अत्र प्रमाणं
प्राचीननवीनग्रन्थेषु द्रष्टव्यम्, विस्तरभीत्या न प्रदर्श्यते ।</strong>
<strong>(^(<a href="#cite_note-16">[१६]</a>) अत्र नक्षत्रादिकमुक्तं व्यवहारसारे&ndash;</strong></p>
<p>&ldquo;हस्तादिपञ्चकभिषग्वसुपुष्यभेषु सूर्यक्षमाजगुरुभार्गववासरेषु ।<br>
रिक्ताविवर्जिततिथिष्वलिकुम्भसिंहवृषेषु वै भवति दत्तपरिग्रहोऽयम्&rdquo; <strong>इति
॥</strong></p>
<p><strong>हस्तादिपञ्चकं हस्तचित्रास्वातीविशाखानूराधाः । भिषगश्विनी नक्षत्रम् ।
वसुः श्रविष्ठाः । क्षमाजो भौमः । अन्यत्स्पष्टम् । )</strong></p>
<h3 id="अथ-परयग-">अथ प्रयोगः ।</h3>
<p><strong>पूर्वेद्युः कृतोपवासो वाससी कुण्डले अङ्गुलीयकं छत्रमुष्णीषमाचार्यं
धर्मसय्ँयुक्तं वेदपारगं कुशमयं बर्हिः पालाशमिध्ममन्यां होमसामग्रीं च
सम्पाद्य^(<a href="#cite_note-17">[१७]</a>) शिष्टानिष्टाञ्ज्ञातीन्बन्धूंश्चाऽऽहूय
तान्सम्पूज्य तत्समक्षं राज्ञि सभासत्सु च निवेद्य तैरनुज्ञातः
पवित्रपाणिराचम्य प्राणानायम्य देशकालौ सङ्कीर्त्य
ममाप्रजत्वप्रयुक्तपैतृकर्णापाकरणसिद्धिपुनन्नामनरकत्राणसिद्धिद्वारा
श्रीपरमेश्वरप्रीत्यर्थं पुत्रप्रतिग्रहं करिष्य इति सङ्कल्प्य तदङ्गत्वेन
गणपतिं सम्पूज्य बन्धुवर्गेभ्यो ब्राह्मणेभ्यश्चान्नदानं कृत्वा
पुण्याहवाचनमातृकापूजननान्दीश्राद्धाचार्यवरणमधुपर्कार्हणानि कुर्यात् ।
(^(<a href="#cite_note-18">[१८]</a>)स्त्रीकर्तृकप्रतिग्रहे तु मद्भर्तुर्मम चेति
सङ्कल्पवाक्ये विशेषः । गणपतिपूजनाद्याचार्यवरणान्तं ब्राह्मणद्वारा कारयेत्
। ) पुत्रप्रतिग्रहाङ्गभूतहोमार्थमाचार्यं त्वामहं वृण इत्याचार्यवरणवाक्ये
विशेषः ।</strong></p>
<p><strong>तत आचार्य आचम्य
प्राणानायम्योल्लेखनादि^(<a href="#cite_note-19">[१९]</a>)स्थण्डिलसंस्कारं विधाय
तत्र बलवर्धननामानं लौकिकमग्निं प्रतिष्ठाप्य प्रज्वाल्य ध्यात्वा
समित्त्रयमादाय श्रद्ध एहीत्यादिप्राणायामान्तं कृत्वा
पुत्रप्रतिग्रहाङ्गभूतहोमकर्मणि या यक्ष्यमाणा इत्यादि प्रसाधनीदेव्यन्तं
व्याहृत्यन्तं वोक्त्वा वैशेषिकप्रधानहोमे&ndash; अग्निं चर्वाहुत्या यक्ष्ये ।
अग्निं वायुं सूर्यं प्रजापतिं चैकैकयाऽऽज्याहुत्या यक्ष्ये । अग्निं
स्विष्टकृतं चरुशेषाहुत्या यक्ष्य इत्यादि । अङ्गहोमे वरुणं
द्वाभ्यामित्यादि वा । पात्रासादने स्रुवं दर्वीमाज्यस्थालीं
प्रणीताप्रणयनं प्रोक्षणीपात्रं चरुस्थालीं मेक्षणं शूर्पं
कृष्णाजिनमुलूखलं मुसलमुपवेषं वासोद्वयं कुण्डले अङ्गुलीयकं छत्रमुष्णीषं
सम्मार्गदर्भानवज्वलनदर्भान्पर्णमयमेवेध्मं कुशमयमेव बर्हिराज्यं च
सहै^(<a href="#cite_note-20">[२०]</a>)वाऽऽसादयेत् ।</strong>  <strong>ततः
पवित्रकरणादिप्रणीताप्रणयनान्तं कृत्वा विरमति । ततः प्रतिग्रहीता
ब्राह्मणैर्बन्धुवर्गैश्च सह दातुः समक्षं गत्वा
तत्समी^(<a href="#cite_note-21">[२१]</a>)पे तिष्ठन्पुत्रं मे देहीति
भिक्षेत्(त)।</strong></p>
<p><strong>ततो दाता ददामीत्युक्त्वाऽऽचम्य प्राणानायम्य देशकालौ सङ्कीर्त्य
श्रीपरमेश्वरप्रीत्यर्थं पुत्रदानमहं करिष्य इति सङ्कल्प्य गणपतिं सम्पूज्य
यथाविभवं वस्त्रगन्धादिभिः प्रतिग्रहीतारं सम्पूज्येमं पुत्रं तव
पैतृकर्णापाकरणपुन्नामनरकत्राणसि^(<a href="#cite_note-22">[२२]</a>)द्धिद्वाराऽऽत्मनश्च
श्रीपरमेश्वरप्रीत्यर्थं तुभ्यमहं सम्प्रददे न मम प्रतिगृह्णातु पुत्रं
भवानित्यन्ते प्रतिग्रहीतृहस्ते साक्षतं सतुलसीपत्रं जलं क्षिपेत् ।
त्रिरिति केचित् । ( ^(<a href="#cite_note-23">[२३]</a>)स्त्रियै दाने त्विमं
पुत्रं त्वद्भर्तुस्तव चेति दानवाक्ये दात्रोहः कार्यः । ) ततः
प्रतिग्रहीता</strong> ॐ देवस्य त्वा सवितुः प्रसवेऽश्विनोर्बाहुभ्यां पूष्णो
हस्ताभ्यां धर्माय त्वा गृह्णामि सन्तत्यै त्वा गृह्णामी<strong>ति हस्तद्वयेन
प्रतिगृह्य स्वाङ्क उपवेश्य मूर्ध्न्याजिघ्रेत् ।</strong></p>
<p><strong>ततो युवं वस्त्राणीत्यस्य विश्वे देवा वसवस्त्रिष्टुप् । वस्त्रपरिधाने
विनियोगः ।</strong> &ldquo;ॐ युवं वस्त्राणि पीवसा वसाथे० सचेथे&rdquo;
<strong>इत्यासादितयोर्वाससोर्मध्य एकं परिधाप्यैतेनैव मन्त्रेण द्वितीयमुत्तरीयं
कारयित्वा तूष्णीमुष्णीषं बद्ध्वा कुङ्कुमादिना तिलकं कृत्वा
कुण्डलाभ्यामङ्गुलीयकेन चालङ्कृत्य सति विभवेऽन्यैरपि भूषयित्वा
छत्रेणाऽऽच्छादितं बालं नृत्यगीतवाद्यैः</strong> स्वस्ति न इन्द्रो वृद्धश्रवा
अष्टौ देवा वसवः सोम्यास <strong>इति द्वाभ्यां स्वगृहमानीय
^(<a href="#cite_note-24">[२४]</a>) हस्तपादान्प्रक्षाल्याऽऽचम्याग्नेः
पश्चान्मातुरुत्सङ्ग उपवेशयेत् ।</strong></p>
<p><strong>तत आचार्यः शूर्प चतुरो मुष्टीनिरू(रु)प्येत्यादिचरुकल्पेन चरुं
श्रपयित्वाऽभिघार्योद्वास्य परिषेकाधन्वाधानोत्कीर्तनानुसारेण
प्रसाधनीदेवीहोमान्तं व्याहृतिहोमान्तं वा कृत्वा प्रधानहोमं कुर्यात् ।
दव्या वेणोपस्तीर्य चरुमवदानविधिना मेक्षणेनैव द्विरवदायावत्तमभिघार्य
शिष्टं हविः प्रत्यज्य यस्त्वा हृदेतिद्वयोर्विश्वे देवा अग्निस्त्रिष्टुप्
। पुत्रप्रतिग्रहवैशेषिकप्रधानचरुहोमे विनियोगः ।</strong> “ॐ यस्त्वा हृदा
कीरिणा० मश्याम्&quot; <strong>इति पुरोनुवाक्यामनूच्य</strong> &ldquo;ॐ यस्मै त्वर सुकृते जातवे ०
ते स्वस्ति स्वाहा&rdquo; <strong>इति याज्यया जुहोति । अग्नय &lsquo;इदं० ।
अथवाऽनिद्वयसंसर्गोक्तेन पुरोनुवाक्यायाज्याधर्मेण होमः ।</strong></p>
<p><strong>तत आज्येन व्यस्तसमस्तव्याहृतिभिश्चतस्र आज्याहुतीर्जुहुयात् ।</strong>
<strong>एतासामृष्यादिकं तु प्रागुक्तमेव । पुत्रप्रतिग्रहवैशेषिकप्रधानाज्यहोमे
विनियोग इति विनियोगवाक्ये विशेषः ।</strong></p>
<p><strong>ततः स्विष्टकृदादि, अङ्गहोमादि वा होमशेषं समाप्याऽऽचार्याय धेनुं
दद्यात्^(<a href="#cite_note-25">[२५]</a>) । ते एव वाससी कुण्डले अङ्गुलीयकं
च^(<a href="#cite_note-26">[२६]</a>) । धेनुदानं न वा ।</strong></p>
<p><strong>ततो दश त्री^(<a href="#cite_note-27">[२७]</a>)न्वा ब्राह्मणान्भोजयेत् ।</strong></p>
<p><strong>ततोऽग्निं सम्पूज्य कर्मणः सम्पूर्णतां वाचयित्वा कर्मसाद्गुण्याय विष्णुं
स्मरेत् ।</strong></p>
<p><strong>एवं दत्तकपुत्र्या अपि स्वीकार उक्तविधिना कार्यः ।
दानप्रतिग्रहविधिषूद्देश्यगतपुंस्त्वाविवक्षणात् । इतिहासपुराणेषु कुन्त्या
दत्तकत्वोक्तेश्च ।</strong></p>
<p><strong>एवं भर्त्रनुज्ञया स्त्रियाऽपि रथकारवत्समन्त्रकमेव ग्रहणं कार्यमिति
केचित् । अन्यत्रानुज्ञानाद्भर्तुरितिप्रतिप्रसवेन
प्रधानाधिकारसिद्धावधिकृताधि^(<a href="#cite_note-28">[२८]</a>)कारेण
होममन्त्रादिप्राप्तौ स्त्रीशूद्राणाममन्त्रकमिति
मन्त्रपर्युदाससिद्धेरमन्त्रकप्रतिग्रहसिद्धिर्वस्त्वन्तरप्रतिग्रहवदित्यन्ये
। यद्यपि मेधातिथिना भार्यात्ववददृष्टरूपं दत्तकत्वं होमसाध्यमुक्तं
स्त्रियाश्च होमासम्भवस्तथाऽपि व्रतादिवद्विप्रद्वारा होमादि कारयेदिति
हरिनाथादयः । जीवतो भर्तुरनुज्ञां गृहीत्वा तदभिप्रायं वा ज्ञात्वा
विधवयाऽपि ग्राह्य इति कौस्तुभे । दत्तकमीमांसोदाहृते</strong>
&ldquo;अथोढक्षेत्रजकृत्रिमपुत्रिकापुत्रस्त्रीद्वारजासुराद्यूढजदक्षिणाजानां
पित्रोश्च&rdquo; <strong>इति सत्याषाढसूत्रे स्त्रीद्वारजस्य
गोत्रद्वयसम्बन्धोऽभिहितः</strong> &ldquo;मातुरुत्तरं पितुः प्रथमम्&rdquo; <strong>इति सूत्रेणेति ।
पितृगोत्रसम्बन्धश्च पुत्रत्वेन । पुत्रत्वं च
पित्रनुज्ञानेनैव^(<a href="#cite_note-29">[२९]</a>) न परिग्रहेण, व्रतस्य तत्र
स्त्रीकर्तृकत्वात् । ऊढः सहोढः । स्त्रीद्वारजः स्त्रिया याचितः
स्त्रीसत्ताकः । यज्ञे दक्षिणात्वेन प्राप्तायां कन्यायां जातो दक्षिणाजः ।
अन्ये प्रसिद्धाः, इति शबरस्वामिनः ।</strong></p>
<p><strong>ननु सूत्रकृता</strong> &quot; न स्वामित्वस्य भार्यायाः पुत्रस्य देशस्य
कालस्याग्नेर्देवतायाः कर्मणः शब्दस्य च प्रतिनिधिर्विद्यते&quot; <strong>इति
पुत्रप्रतिनिधिनिराकरणाद्दत्तकपुत्रस्वीकरणमनुपपन्नमिति चेन्न । तस्य</strong>
&ldquo;तन्तवे ज्योतिष्मतीं तामाशिषमाशासे&rdquo; <strong>इत्यादौ
पितापुत्रीयसुब्रह्मण्याह्वानादौ च पुत्रप्रतिनिधिं
कृत्वाऽऽशीराशंसनप्रवचननिवृत्त्यर्थत्वात् । अन्यथा</strong>
&ldquo;पुत्रप्रतिनिधीनाहुः&rdquo; <strong>इत्यादिबहुस्मृतिविप्लवापत्तेः ।</strong> &ldquo;तामाशिषमाशासे
तन्तवे ज्योतिष्मतीमिति ब्रूयाद्यस्य पुत्रो जातः स्यात्तेजस्व्येवास्य
ब्रह्मवर्चसी पुत्रो जायते&rdquo; <strong>इति श्रुतिरप्याशीराशंसनं पुत्रप्रतिनिधिं
कृत्वा न कर्तव्यमित्यत्र साधिकेति द्रष्टव्यम् ।</strong></p>
<p><strong>इति पुत्रप्रतिग्रहविधिः ।</strong></p>
<h2 id="अथ-पनसनधनम-">अथ पुनःसन्धानम् ।</h2>
<p><strong>तत्र गृह्यसूत्रम्&ndash;</strong></p>
<p>&ldquo;द्वादशाहं विच्छिन्नः पुनराधेयः प्रतिसं-<br>
ख्याय वा सर्वान्होमाञ्जुहुयात्&rdquo; <strong>इति ।</strong></p>
<p><strong>द्वादशाहं विच्छिन्न इत्यत्र होमश्चेदिति शेषः । तथा च द्वादशाहं
होमविच्छेदे पुनरग्निराधेय इत्यर्थः । अथवा
तावत्सङ्ख्यान्सायम्प्रातर्होमान्प्रतिसङ्ख्याय गणयित्वा समस्यविधिना
जुहुयादित्यर्थः । नात्र पुनरग्निराधेयः । अयं च पक्षः सङ्कटे ।</strong></p>
<p><strong>अन्यान्यपि निमित्तानि गृह्य उक्तानि&ndash;</strong></p>
<p>&ldquo;यदि पार्वणो विच्छिद्येत तस्मि^(<a href="#cite_note-30">[३०]</a>)न्पाथिकृतेन
याजयेद्यदि द्वौ वैश्वानर^(<a href="#cite_note-31">[३१]</a>)पाथिकृतौ यदि
बहून्पुनराधेयो यदि नाशो विनाशो वाऽन्यैरग्निभिरग्नौ
सं^(<a href="#cite_note-32">[३२]</a>)सृष्टे वा पुनराधेयः&rdquo; <strong>इति ।</strong></p>
<p><strong>पार्वणः पर्वसु भवः स्थालीपाकः । तस्मिन्निति निमित्तसप्तमी,
तन्निमित्तमित्यर्थः । नाश इत्यत्राग्नेरिति शेषः ।</strong></p>
<p>&ldquo;भार्यायां प्रोषितायां चेदुदेत्यर्कोऽस्तमेति वा ।<br>
तस्य स्यात्पुनराधेयम्&rdquo;</p>
<p><strong>इत्यादिवचनप्रोक्तनिमित्तानि विशब्देन ग्राह्याणीति सूच्यते ।
योऽग्निसत्त्वेपि तस्य नाशः स विनाशशब्देनोच्यते । वस्तुतस्तु&ndash;अधिकमेवेदं
प्रयोगवैजयन्त्यामधृतत्वात् ।</strong></p>
<p><strong>शतद्वय्याम्&ndash;</strong></p>
<p>&ldquo;विहारकाले यदि कार्यदोषात्पत्नी तु सीमानमतीत्य गच्छेत् ।<br>
निःसंशयोऽग्निः खलु नाशमेति गृहस्य सीमाऽत्र विवक्षिता स्यात्&rdquo; <strong>इति ॥</strong></p>
<p><strong>मण्डनः&ndash;</strong></p>
<p>&ldquo;अग्निहोत्रेण रहितः पन्थानं शतयोजनम् ।<br>
आहिताग्निः प्रयायाच्चेदग्निहोत्रं विनश्यति&rdquo; <strong>इति ॥</strong></p>
<p><strong>अग्निहोत्रेण सहित इत्यपि केषुचित्पुस्तकेषु पाठो दृश्यते ।</strong>
<strong>तथा&ndash;</strong></p>
<p>&ldquo;अब्दं स्वयमजुह्वन्यो(द्यो) हावयेदृत्विगादिना ।<br>
तस्य स्यात्पुनराधेयं पवित्रेष्टिरथापि वा&rdquo; इति ॥</p>
<p><strong>तथा&ndash;</strong></p>
<p>&ldquo;मन्त्रं विना समारूढोऽरण्योरात्मनि वा यदि ।<br>
तत्र ज्वलनशान्तिः स्यादसमारूढशान्तिवत् ॥<br>
आरूढोऽपि यथाशास्त्रमवरूढो न शास्त्रतः ।<br>
तृतीये होमकाले तु सम्प्राप्ते पुनराहितिः&rdquo; <strong>इति ॥</strong></p>
<p><strong>अरण्यात्मग्रहणं गृह्यविहितसमारोहणाधिकरणीभूतायाः समिध उपलक्षणम् ।
ज्वलनोऽग्निः ।</strong></p>
<p><strong>तथा&ndash;</strong></p>
<p>&ldquo;भार्यायां प्रोषितायां चेदुदेत्यर्कोऽस्तमेति वा ।<br>
तस्य स्यात्पुनराधेयमन्ये त्वाहुरिहान्यथा ॥<br>
ज्येष्ठा चेदग्निसय्ँयुक्ता गच्छ^(<a href="#cite_note-33">[३३]</a>)न्त्यन्या यथारुचि
।<br>
यजमानेन सहिता यद्वा ता एव केवलाः ॥<br>
प्रोषितः स्यादधःशायी त्वस्त्र्युपायी त्वमैथुनः ।<br>
वदन्बौधायनस्त्वित्थमेका चेदग्निसन्निधौ ॥<br>
इतरासां यथाकामं प्रवासमनुमन्यते ।<br>
इत्युक्तं भवभा^(<a href="#cite_note-34">[३४]</a>)ष्येऽपि प्रेतश्लोकेष्वपीरितम्
॥<br>
एकस्यामप्यतिष्ठन्त्यामग्निहोत्रसमीपतः ।<br>
पतिस्तिष्ठति चेदग्निनाशो नेत्यपरे जगुः ॥<br>
सन्ध्यावदन्यदाऽप्यग्नीन्हित्वा चेद्दम्पती गतौ ।<br>
ग्रामान्तं वाऽथ सीमान्तं तत्रैकेऽग्नीन्गतान्विदुः ॥<br>
अन्ये ग्रामान्तरं गत्वा न त्वतिक्रममात्रतः ।<br>
सीम्नि त्वतिक्रमादेव केवलान्नाशमब्रुवन् ॥<br>
यदोभावप्यतिक्रम्य सीमां प्रत्यागतौ पुनः ।<br>
उदयास्तमयात्पूर्वं न नाशोऽत्रेति केचन ॥<br>
छन्दोगपरिशिष्टोक्तहोमकालात्ययेऽनलः ।<br>
सीमातिक्रान्तयोर्नश्येन्नोदयास्तमयादिति ॥<br>
विनाऽग्निभिर्यदा पत्नी नदीमम्बुधिगामिनीम् ।<br>
अतिक्रामेत्तदाऽग्नीनां विनाशः स्यादिति श्रुतिः&rdquo; <strong>इति ॥</strong></p>
<p><strong>छन्दोगपरिशिष्टं कर्मप्रदीपस्तदुक्तो यो नवनाडिकात्मको होमकालस्तदत्यये
सत्यनलोऽग्निर्नश्येत् । उदयास्तमयहेतुना नेति । इदमपि पक्षान्तरम् ।</strong>
<strong>तथा&ndash;</strong></p>
<p>&ldquo;पत्न्यन्तरेऽथवा पत्यौ हुताशनसमीपगे ।<br>
तदा पत्नी यथाकाममतिक्रामेन्नदीमपि&rdquo; <strong>इति ॥</strong></p>
<p><strong>असमुद्रगामिनीमिति केचित्^(<a href="#cite_note-35">[३५]</a>) । इदं च
होमकालेऽनागमने ।</strong></p>
<p><strong>प्रयाणप्रकरणे त्रिकाण्डमण्डनः&ndash;</strong></p>
<p>&ldquo;ज्येष्ठा चेद्बहुभार्यस्य ह्यतिचारेण गच्छति ।<br>
पुनराधानमत्रैक इच्छन्ति नयकोविदः&rdquo; <strong>इति ॥</strong></p>
<p><strong>अतिचारेण भर्त्ररण्यसहायेन ।</strong></p>
<p><strong>पुनराधानप्रकरणे स एव&ndash;</strong></p>
<p>&ldquo;पत्नी सीमामतिक्रामेद्विना भर्त्राऽग्निभिः सह ।<br>
तत्र नाशं परे त्वाहुर्भयाद्याने न दुष्यति ॥<br>
विहायाग्नीन्सभार्यश्चेत्सीमामुल्लङ्घ्य गच्छति ।<br>
होमकालात्यये तस्य पुनराधेयमिष्यते ॥<br>
जलेन हेतुना वह्निरुपशान्तो यदा भवेत् ।<br>
कर्तव्यं पुनराधेयमग्नावनुगते सति ॥<br>
असमाधाय चेत्स्वामी सीमामुल्लङ्घ्य गच्छति ।</p>
<p><strong>असमाधानमनुगतप्रायश्चित्तविधिनाऽनुत्पादनम् ।</strong></p>
<p>सूकररासभकाकशृगालैः ^(<a href="#cite_note-36">[३६]</a>)कुक्कुरकुक्कुटमर्कटशूद्रैः
।<br>
अन्त्यजपातकिभिः कुणपैर्वा सूतकयाऽपि रजस्वलया वा ॥</p>
<p>रेतोमूत्रपुरीषैर्वा पूयाश्रुश्लेष्मशोणितैः ।<br>
विष्ठास्थिमांसमज्जाभिरन्यैर्वाऽपि जुगुप्सितैः ॥<br>
आरोपितारणीस्पर्शे कृतेऽग्नेः स्पर्शनेऽपि वा ।<br>
आत्मारूढेषु मज्जेद्वा^(<a href="#cite_note-37">[३७]</a>) वदेद्वा पतितादिभिः ॥<br>
अथवा योषितं गच्छेदनृतौ काममोहितः ।<br>
वदन्त्येषु निमित्तेषु केचिदग्निविनाशनम् ॥<br>
तत्रारणीगते वह्नौ दुष्टे स्यात्पुनराहितिः ।<br>
इतरेषु निमित्तेषु त्वग्न्याधेयं प्रचक्षते ॥<br>
यद्वा सर्वोपघातेषु पुनस्त्वेति समिन्धनम्&rdquo; <strong>इति ॥</strong></p>
<p><strong>गार्ह्ये कर्मणि पुनराधेयाभावात्पुनःसन्धानमेव ।</strong></p>
<p><strong>रजस्वलास्पर्शविषये गो^(<a href="#cite_note-38">[३८]</a>)भिलोऽपि&ndash;</strong></p>
<p>&ldquo;अग्निं रजस्वला चेत्स्त्री संस्पृशेदग्निहोत्रकम् ।<br>
इष्टिरष्टाकपालेन कार्या तन्तुमतेऽग्नये ॥<br>
चण्डालपतितोदक्यासूतिकाकुणपादिभिः ।<br>
संसर्गेऽपि विनाशः स्यादादधीतेति केचन&rdquo; <strong>इति ॥</strong></p>
<p><strong>सर्वाग्निस्पर्श एव पुनराधानमिति व्यङ्कटेशः । ज्ञानाज्ञानकृता
व्यवस्थेत्यन्ये ।</strong></p>
<p><strong>उक्तं च महाभारते&ndash;</strong></p>
<p>&ldquo;रजस्वला चेच्छ्रौताग्निमज्ञानात्स्पृशते यदि ।<br>
इष्टिरष्टाकपालेन कर्तव्या शुचयेऽग्नये&rdquo; <strong>इति ॥</strong></p>
<p><strong>अत्र श्रौतमित्यग्निविशेषणादज्ञानतः स्मार्ते स्पर्शेऽपि पुनःसन्धानमेव ।
साक्षात्परम्पराकृता व्यवस्थैव युक्तेति बहवः । चण्डालस्पर्शे पतितस्पर्शे
चाऽऽधानमेवेति केशववरदराजादयः । सूतक्युपस्पर्शे शवस्पर्शे चैवमिति केचित्
। मानुषास्थिस्पर्शे पुनराधानमेव । इतरास्थिस्पर्शे तु शुचीष्टिमात्रमिति
केचिदिति प्रायश्चित्तसारकारादयः ।</strong></p>
<p><strong>मण्डनः&ndash;</strong></p>
<p>-&ldquo;रजोदोषे समुत्पन्ने सूतके मृतके तथा ।<br>
प्रवसन्नग्निमान्विप्रः पुनराधानमर्हति ॥<br>
बह्वीनामपि चैकस्यामुदक्यायां न तु व्रजेत् ।<br>
शिक्येनोद्वाहयेदग्नीन्पुनराधानमर्हति&rdquo; <strong>इति ॥</strong><br>
&ldquo;एकाकिनी यदा पत्नी वह्निमादाय गच्छति ।<br>
अग्निनाशं परे त्वाहुर्भयाद्याने न दुष्यति ॥<br>
न रुच्यैकाकिनी पत्नी प्रयायादग्निभिः सह ।<br>
राष्ट्रभ्रंशादिसम्प्राप्तावुदितं यानमीदृशम्^(<a href="#cite_note-39">[३९]</a>) ॥<br>
न क्वाप्यारम्भणं केचिल्लौगाक्ष्याद्यनिबन्धनात् ।<br>
उदक्या चेद्भवेत्पत्नी प्रसूता ^(<a href="#cite_note-40">[४०]</a>)प्रसवन्त्यपि ॥<br>
अन्वारम्भविकल्पत्वात्पुनराधिर्न तन्मतात् ।<br>
ज्येष्ठाऽन्वारभते पत्नी बहुभार्यस्य नेतराः ॥<br>
आपद्यग्निषु दीप्यत्सु मासार्धं चेन्न हूयते ।<br>
सर्वहोमानतिक्रान्तापक्षान्ते पक्षहोमवत् ॥</p>
<p>समस्य जुहुयात्पश्चादिष्टिस्तन्तुमती भवेत् ।<br>
न तत्र पुनराधेयमिति कौषीतकी श्रुतिः ॥<br>
वत्सरं वत्सरार्धं वा होमलोपे मतान्तरम् ।<br>
आपत्काले न नश्यन्ति दीप्यन्ते चेद्धुताशनाः&rdquo; <strong>इति ॥</strong></p>
<p><strong>प्रायश्चित्तकुतूहले&ndash;</strong></p>
<p>&ldquo;खरोष्ट्रवृषभं नारी समारुह्याथवा पुमान् ।<br>
योजने योजने कृच्छ्रमग्निश्चापि विनश्यति&rdquo; <strong>इति ॥</strong></p>
<p><strong>यज्ञपार्श्वे&ndash;</strong></p>
<p>&ldquo;गजोष्ट्रवृषभं नारी समारुह्याथवा पुमान् ।<br>
योजने योजने कृच्छ्रमग्निश्चापि विनश्यति&rdquo; <strong>इति ॥</strong></p>
<p><strong>अयं च गजारोहणनिषेधो राजव्यतिरिक्तपरः । राज्ञो गजारोहणस्य बहुषु
पुराणेषु दर्शनात् ।</strong></p>
<p>&ldquo;यस्यच्छत्रं हयश्चैव कुञ्जरारोहमृद्धिमत् ।<br>
ऐन्द्रस्थानमुपासीत तस्मात्तं न विचारयेत्&rdquo;</p>
<p><strong>इति मार्कण्डेयपुराणाच्च । चकारात्तप्तकृच्छ्रपुनःसंस्कारादिकस्य
समुच्चयः ।</strong></p>
<p><strong>खरोष्ट्रवृषभारोहणनिषेधो निरग्नेरपि ।</strong></p>
<p>&ldquo;यदि चेद्वै द्विजो गच्छेदारुह्योष्ट्रं खरं वृषम् ।<br>
पुनस्तस्य क्रियाः कार्याः शिखाया वापनेन च ॥<br>
आदौ तु विधिना त्र्यब्दं प्रायश्चित्तं समाचरेत्&rdquo;</p>
<p><strong>इति स्वतन्त्रनिषेधस्य सत्त्वात् । गजारोहणनिषेधस्तु
तथानिषेधाभावात्तस्य न भवति । एवं च समावर्तनोत्तरमौपासनाग्न्युत्पत्तेः
प्राग्गजारोहणे विप्रस्यापि निषेधो नास्तीति सिद्धं भवति । गजारोहणे
तप्तकृच्छ्रपुनःसंस्कारादिकस्य समुच्चयो न भवति । यदि चेद्वै द्विजो
गच्छेदित्यनन्तरोदाहृतवचने खरोष्ट्रवृषभारोहण एव
तप्तकृच्छ्रपुनःसंस्कारादिकस्य विहितत्वात् ।</strong></p>
<p><strong>यज्ञपार्श्वे&ndash;</strong></p>
<p>&ldquo;नाग्निकार्यस्य वेलायां प्रवसेन्न च पर्वणि ।<br>
न विना च निमित्तेन क्रीडाद्यर्थं तु न व्रजेत् ॥<br>
आहिताग्निस्तु यो लोभात्प्रवासं पर्वसन्धिषु ।<br>
करोति पुनराधानं प्रायश्चित्तमृतावृतौ&rdquo; <strong>इति ॥</strong></p>
<p><strong>त^(<a href="#cite_note-41">[४१]</a>)था&ndash;</strong></p>
<p>&ldquo;आहिताग्निस्तु यो मोहादनुगच्छेच्छवं यदि ।<br>
तदाऽग्नीनां विनाशः स्यादिति प्राहुर्मनीषिणः&rdquo; <strong>इति ॥</strong></p>
<p><strong>इदमन्यगोत्रविषयम् ।</strong></p>
<p>&ldquo;आहिताग्निः(ग्नेः) प्रमादाद्वा प्रेतानुगमनं यदि ।<br>
अग्निनाशं विजानीयात्सपिण्डे तु न दोषकृत्&rdquo; ॥</p>
<p><strong>इति प्रायश्चित्तकेशवीकारोक्तेः ।</strong></p>
<p>&ldquo;आहिताग्नेः प्रमादाच्चेच्छवानुगमनं तदा ।<br>
अग्निनाशं विजानीयात्सगोत्रेषु न दोषकृत्&rdquo; ॥</p>
<p><strong>इति प्रयोगदर्पणे स्मृतिवचनाच्च ।</strong></p>
<p><strong>वाहिनीपतावपि&ndash;</strong>&ldquo;असपिण्डशवानुगमने शवस्पर्शे च पुनराधानम्&rdquo; <strong>इति ।</strong></p>
<p><strong>आहिताग्निग्रहणं साग्निकोपलक्षणमिति केचित् । एवमन्यान्यपि निमित्तानि
तत्रैव द्रष्टव्यानि ।</strong></p>
<p><strong>नदी^(<a href="#cite_note-42">[४२]</a>)शब्दप्रवृत्तिनिमित्तमपि तत्रैवोक्तम्&ndash;</strong></p>
<p>&ldquo;कूलद्वयान्तरालं तु नदीशब्देन^(<a href="#cite_note-43">[४३]</a>) नोच्यते ।<br>
किन्तु तद्देशवर्त्येव जलसङ्घो नदी भवेत् ॥<br>
अष्टौ धनुःसहस्राणि न संस्रवति यज्जलम् ।<br>
नदीशब्दाभिधेयत्वं तस्येच्छन्ति न सूरयः ॥<br>
एकेन नामधेयेन शतयोजनगामि यत् ।<br>
उदकं तन्नदीशब्दवाच्यमित्यपरे जगुः&rdquo; <strong>इति ॥</strong></p>
<p><strong>इति सङ्क्षेपेण पुनराधाननिमित्तानि ।</strong></p>
<h2 id="अथगनतयगपरयशचततन-">अथाग्नित्यागप्रायश्चित्तानि ।</h2>
<p><strong>तत्र स्मृतिः&ndash;</strong></p>
<p>&ldquo;नास्तिक्याद्वा प्रमादाद्वा आलस्याद्वा कथञ्चन ।<br>
विच्छेदेऽग्नेः प्रकर्तव्यं प्रायश्चित्तं तु तद्यथा&rdquo; <strong>इति ॥</strong></p>
<p><strong>मनुः&ndash;</strong></p>
<p>&quot; अग्निहोत्र्यपविध्याग्निं ब्राह्मणः कामकारतः ।<br>
चान्द्रायणं चरेन्मासं वीरहत्यासमं हि तत्&quot; <strong>इति ॥</strong></p>
<p><strong>अपविध्य त्यक्त्वा । मासमपविध्येत्यन्वयः ।</strong></p>
<p><strong>यत्तु हारीतः&ndash;</strong></p>
<p>&ldquo;सव्ँवत्सरोत्सन्नेऽग्निहोत्रे चान्द्रायणं कृत्वा पुनरादध्याद्द्वि-<br>
वर्षोत्सन्ने सोमायनचान्द्रायणे कुर्यात्त्रिवर्षोत्सन्ने सव्ँवत्सरं<br>
कृच्छ्रमभ्यस्य पुनरादध्यात्&rdquo; <strong>इति, तदकामतो ज्ञेयम् ।</strong></p>
<p><strong>शङ्खस्तु&ndash;</strong>&quot; अग्न्युत्सादी सव्ँवत्सरं प्राजापत्यं चरेद्गां च दद्यात्
&ldquo;।  <strong>इति त्रिवर्षोत्सादे गोदानमप्यधिकमाह । विष्णुरपि&ndash;</strong></p>
<p>&ldquo;वेदाग्न्युत्सादी त्रिषवणस्नाय्यधःशायी सव्ँवत्सरं भैक्षेण वर्तयेत्&rdquo; <strong>इति
।</strong></p>
<p><strong>व्याघ्रः&ndash;</strong></p>
<p>&ldquo;मासद्वयं तयोर्वह्निं त्यजेदेवं समाचरेत् ।<br>
नास्तिक्यात्कृच्छ्रमेकं तु होमद्रव्यं ददाति च&rdquo; <strong>इति ॥</strong></p>
<p><strong>तयोः प्रमादालस्ययोः । होमद्रव्यं यावत्कालं होमो न
कृतस्तावद्धोमपर्याप्तम् । तथा च भरद्वाजगृह्ये&ndash;</strong></p>
<p>&ldquo;यावत्कालमहोमी स्यात्तावद्द्रव्यमशेषतः ।<br>
तद्दानं चैव विप्रेभ्यो यथा होमस्तथैव तत्&rdquo; <strong>इति ॥</strong></p>
<p><strong>जातूकर्ण्योऽपि&ndash;</strong></p>
<p>&ldquo;अतीतकालं जुहुयादग्नौ विप्राय वा स्वयम् ।<br>
दद्याद्वेदविदे सम्यक्कृत्वाऽऽधानं पुनर्द्विजः&rdquo; <strong>इति ॥</strong></p>
<p><strong>अत्र होम इति स्थालीपाकोपलक्षणम् । यद्यप्यग्निविच्छेदे सति
होमादावधिकाराभावेन
दोषाभावाद्धोमलोपप्रायश्चित्तार्थस्य^(<a href="#cite_note-44">[४४]</a>)
होमद्रव्यदानस्याप्राप्तिस्तथाऽपि व्याघ्रवचने
नास्तिक्यादितिश्रवणान्नास्तिक्यतोऽग्निविच्छेद एव
होमलोपप्रायश्चित्तार्थ^(<a href="#cite_note-45">[४५]</a>)होमद्रव्यदानं कार्यं
नेतरयोरिति ज्ञेयम् । एतच्च^(<a href="#cite_note-46">[४६]</a>) होमद्रव्यदानं
श्रौताग्नित्यागे न भवतीति माधवः । उभयत्यागेऽपि युक्तमिति नवीनाः ।</strong></p>
<p><strong>मासचतुष्टयत्यागे तु व्याघ्र एवाऽऽह&ndash;</strong></p>
<p>&ldquo;चतुष्टये तु सम्पूर्णे मासानां तु हुताशनम् ।<br>
त्यक्त्वाऽतिकृच्छ्रं कुर्वीत ततः पापात्प्रमुच्यते&rdquo; <strong>इति ॥</strong></p>
<p><strong>स्मृत्यन्तरेऽपि&ndash;</strong></p>
<p>&ldquo;योऽग्निं त्यजति नास्तिक्यात्प्राजापत्यं चरेद्द्विजः ।<br>
मासद्वये तथा कुर्यादतिकृच्छ्रं चतुष्टये&rdquo; <strong>इति ॥</strong></p>
<p><strong>मासचतुष्टयेऽतिकृच्छ्रमित्यर्थः । षण्मासत्यागे पराकः । अत
ऊर्ध्वमब्दपर्यन्तं पयोव्रतम् ।</strong></p>
<p><strong>तथाऽऽहोशना&ndash;</strong></p>
<p>&ldquo;षण्मासांस्त्यजते यो वै पराकं तु समाचरेत् ।<br>
उर्ध्वं पयोव्रतं कुर्यान्मासमेकं समाहितः ॥<br>
वर्षपर्यन्तमेवाऽऽहुर्मुनयः शंसितव्रताः&rdquo; <strong>इति ॥</strong></p>
<p><strong>मासषट्कादूर्ध्वं यावत्सव्ँवत्सरं
याज्ञवल्क्योक्तान्युपपातकसामान्यप्रायश्चित्तानि जातिशक्तिगुणाद्यपेक्षया
योजनीयानि ।</strong> <strong>सव्ँवत्सरादूर्ध्वं तु मनुः&ndash;</strong></p>
<p>&ldquo;ऊर्ध्वं सव्ँवत्सरादग्निं यस्त्यजेत्स पयोव्रतम् ।<br>
द्वैमासिकं ततः कुर्यात्त्रैमासिकमथापि वा&rdquo; <strong>इति ॥</strong></p>
<p><strong>अत्र द्वैमासिकत्रैमासिकयोः कालाल्पत्वमहत्त्वापेक्षया विकल्पः । एतानि
च सर्वाणि प्रायश्चित्तानि नास्तिक्यादग्निपरित्यागे । यदा तु
प्रमादात्त्यजति तदा भरद्वाजगृह्ये विशेषः&ndash;</strong></p>
<p>&ldquo;प्राणायामशतमा त्रिरात्रादुपवासः स्यादा विंशतिरात्रादत ऊर्ध्वमा<br>
षष्टिरात्रात्तिस्रो रात्रीरुपवसेदत ऊर्ध्वमा सव्ँवत्सरात्प्राजापत्यं
चरेदत<br>
ऊर्ध्वं कालबहुत्वे दोषबहुत्वम्&rdquo; <strong>इति ।</strong></p>
<p><strong>इदमेवाकामतो गृह्याग्नित्याग इत्यपरार्के ।</strong></p>
<p><strong>अत्रैव विषये स्कान्दे&ndash;</strong></p>
<p>&ldquo;हुताशनं तु यो विप्रः प्रमादात्त्यजति प्रभो ।<br>
प्राणायामशतं कुर्यादुपवासमथापि वा&rdquo; <strong>इति ॥</strong></p>
<p><strong>कूर्मपुराणे&ndash;</strong></p>
<p>&ldquo;षष्टिरात्रिं त्यजेदग्निं प्रमादाच्छृणु मे प्रभो ।<br>
उपवासं ततः कुर्यात्प्राजापत्यं ततः परम्&rdquo; <strong>इति ॥</strong></p>
<p><strong>तत इत्यनेन त्रिरात्रमुच्यते । मासद्वयमग्नित्यागे त्रिरात्रमुपवासः
सव्ँवत्सरमग्नित्यागे प्राजापत्यमिति । स्कान्दे तु द्वादशाह्वातिक्रमे
त्र्यहमुपवासः । मासातिक्रमे द्वादशाहमुपवासः । सव्ँवत्सरातिक्रमे मासमुपवासः
पयोभक्षणं वा कुश्माण्डीभिर्होमः क्रमेणोभयं वेत्युक्तम् । इदं च कामतः ।
उपवासाशक्तौ मासं पयोभक्षणम् । सव्ँवत्सरानन्तरमधिककालातिक्रम उभयमिति
मदनपारिजा^(<a href="#cite_note-47">[४७]</a>)ते ।</strong></p>
<p><strong>आलस्यादग्निपरित्यागे स्मृत्यन्तरम्&ndash;</strong></p>
<p>&ldquo;आलस्येन यदा वह्निं द्वादशाहात्परं तदा ।<br>
उपवासत्रयं कुर्यात्पश्चान्मासात्तथैव च ॥<br>
उपवासो द्वादशाहं षण्मासातिक्रमे तथा ।<br>
मासं पयोव्रतं कुर्याद्वत्सरातिक्रमे तथा ॥<br>
मासोपवासः कर्तव्यः पयो वा भक्षयेत्तथा ।<br>
कूश्माण्डहोमः कर्तव्यः क्रमेणोभयमेव वा ॥<br>
द्विमासं वा त्रिमासं वा कालाल्पत्वमहत्त्वतः ।<br>
पयोव्रतं चात ऊर्ध्वं बहुकालात्यये सति ॥<br>
प्रायश्चित्तबहुत्वं स्यादेवमा वत्सरत्रयात् ।</p>
<p>त्रिवर्षे वर्षमेकं तु प्राजापत्यं चरेद्व्रतम् ॥<br>
एवमेवाधिकेऽपि स्यात्काले चैव ततोऽधिकम् &quot; <strong>इति ।</strong></p>
<h2 id="कचछरदन">कृच्छ्रादीनि</h2>
<p>अथ प्रसङ्गात्सङ्क्षेपेण कृच्छ्रादीनां लक्षणानि ।</p>
<p><strong>तत्र कृच्छ्रलक्षणं धर्मसूत्रे&ndash;</strong></p>
<p>&ldquo;त्र्यहमनक्ताश्यदिवाशी ततन्त्र्यहमयाचितव्रतत्र्यहं नाभाति किञ्चन &quot; <strong>इति
।</strong></p>
<p><strong>कृच्छ्रद्वादशरात्रस्य विधिरयम् ।</strong></p>
<p><strong>^(<a href="#cite_note-48">[४८]</a>)मनुनाऽप्युक्तम्^(<a href="#cite_note-49">[४९]</a>)-</strong></p>
<p>&quot; त्र्यहं प्रातन्त्र्यहं सायं त्र्यहमद्यादयाचितम् ।<br>
त्र्यहं परं च नाश्नीयात्प्राजापत्यं चरन्द्विजः&rdquo; <strong>इति ॥</strong></p>
<p><strong>याज्ञवल्क्येनाप्युक्तम्&ndash;</strong></p>
<p>&ldquo;एकमक्तेन नक्तेन तथैवायाचितेन च ।<br>
उपवासेन चैकेन लघुकृच्छ्र उदाहृतः ॥<br>
यथाकथञ्चित्रिगुणाः(गः) प्राजापत्यः स उच्यते &quot; <strong>इति ।</strong></p>
<p><strong>लघुकच्छू उदाहृत इत्यत्र पादकृच्छ्रः प्रकीर्तित इति पाठान्तरम् ।
लघुकच्छूस्यैव शिशुकच्छ इति सञ्ज्ञान्तरम् । यथाकथञ्चिदित्यनेनानुलोमः
प्रतिलोमो दण्डकलितवदावृत्तः स्वस्थानविश्रद्धो वेति स्मृत्यन्तरसिद्धं
पक्षचतुष्टयं सङ्गृह्यते।</strong></p>
<p><strong>ग्राससङ्ख्यापरिमाणे आहाऽऽपस्तम्ब:-</strong></p>
<p>&quot; सायं द्वाविंशतिसाः प्रातः षड्विंशतिः स्मृताः ।<br>
चतुर्विशतिरायाच्याः परे निरशनास्त्रयः॥<br>
कुक्कुटाण्डप्रमाणाः स्युर्यथा वाऽऽस्यं विशेत्सुखम् &quot; <strong>इति ।</strong></p>
<p><strong>अनयोः पक्षयोः शक्ताशक्तपरत्वेन व्यवस्था । पाराशरे तु-</strong></p>
<p>&quot; सायं तु द्वादश ग्रासाः प्रातः पञ्चदश स्मृताः&rdquo; <strong>इति पूर्वार्धं पठितम्
।</strong></p>
<p><strong>चतुर्विंशतिमते तु-</strong></p>
<p>&ldquo;प्रातस्तु द्वादश ग्रासाः सायं पञ्चदशैव तु ।<br>
अयाचिते तु द्वावष्टौ परं वै मारुताशनः&rdquo; <strong>इति ॥</strong></p>
<p><strong>आसां च सङ्ख्यानां शक्ताशक्तपरत्वेन व्यवस्था।</strong></p>
<p><strong>कृच्छ्रसव्ँवत्सरलक्षणमुक्तं धर्मसूत्रे-</strong></p>
<p>एवमेवाभ्यस्येत्सव्ँवत्सरं स कृच्छूसव्ँवत्सरः&rdquo; <strong>इति ।</strong></p>
<p><strong>पूर्वसूत्रे कृच्छ्रद्वादशरात्रविधेषक्तत्वात्तस्यैवंशब्देन ग्रहणम् ।
अभोज्यभोजनाभ्यासेऽयम् ।</strong></p>
<p><strong>अतिकृच्छूलक्षणमाह याज्ञवल्क्यः-</strong></p>
<p>&ldquo;एष एवातिकृच्छ्रः स्यात्पाणिपूरान्नभोजनः&rdquo; <strong>इति ।</strong></p>
<p><strong>अत्र येषु नवदिनेषु भोजनं प्राप्तं तत्र पाणिपूरानं
^(<a href="#cite_note-50">[५०]</a>)नियम्यते । पाणिपूरमेकग्रासपरिमितमन्नम् ।</strong></p>
<p>“एकैकं ग्रासमश्नीयाच्यहाणि(दहानि ) त्रीणि पूर्ववत् ।<br>
त्र्यहं चोपवसेदन्त्यमतिकृच्छ्रे चरन्द्विजः&rdquo; <strong>इति मनूक्तेः।</strong></p>
<p><strong>कच्छ्रलक्षणमपि तेनैवोक्तम्-</strong></p>
<p>“कृच्छ्रातिकृच्छ्रः पयसा दिवसानेकविंशतिः(म्)&quot; <strong>इति ।</strong></p>
<p><strong>पत्रपुटकादिना ग्रासपरिमाणं कृत्वैकग्रासपर्याप्तं
दुग्धमेकविंशतिदिनेष्वश्नीयात् ।</strong></p>
<p><strong>प्राजापत्योक्तद्वाविंशत्यादिसङ्ख्यया वा यावता प्राणधारणं भवति
तावद्वेति मदनपारिजातः । पयोऽत्र जलम् ।</strong></p>
<p>&ldquo;चरेत्कृच्छ्रातिकृच्छ्रे तु पिबेत्तोयं तु शीतलम् &quot; <strong>इति
ब्रह्माण्डपुराणात् ।</strong></p>
<p><strong>अभक्षः कृच्छ्रातिकृच्छ्र इति गौतमोक्तेश्चेति भवदेवः ।</strong></p>
<p><strong>पराकलक्षणमाह याज्ञवल्क्यः-</strong></p>
<p>“द्वादशाहोपवासेन पराकः परिकीर्तितः&rdquo; <strong>इति ।</strong></p>
<p><strong>मासोपवासकृच्छ्रमाह जाबालि:-</strong></p>
<p>&quot; अनश्नन्मासमेकं तु महापातकनाशनम् ' <strong>इति ।</strong></p>
<p><strong>यविककृच्छ्रमाह शङ्खः-</strong></p>
<p>&quot; गोपुरीपाद्यवानश्नन्मासमेकं समाहितः ।<br>
व्रतं तु यावकं कुर्यात्सर्वपापापनुत्तये &quot; <strong>इति ॥</strong></p>
<p><strong>तप्तकृच्छ्रमाह मनु:-</strong></p>
<p>&quot; तप्तकृच्छ् चरन्विप्रो जलक्षीरघृतानिलान् ।<br>
प्रतिव्यहं पिबेदुष्णान्सकृत्स्नायी समाहितः&quot; <strong>इति ॥</strong></p>
<p><strong>स्मृत्यन्तरे तु-</strong></p>
<p>&quot; तप्तक्षीरवृताम्बूनामेकैकं प्रत्यहं पिबेत् ।<br>
एकरात्रोपवासश्च तप्तकृच्छू उदाहृतः” इत्युक्तम् ॥</p>
<p><strong>क्षीरादीनां परिमाणमुक्तं पराशरेण-</strong></p>
<p>&quot; षट्पलं तु पिबेदम्भस्त्रिपलं तु पयः पिबेत् ।<br>
पलमेकं पिबेत्सर्पिस्तप्तकृच्छ्रो विधीयते &quot; <strong>इति ॥</strong></p>
<p><strong>तप्तकृच्छ्रमुक्त्वा शङ्कलिखितौ-</strong>&quot; एष एव शीतैः शीतकृच्छ्रः&quot; <strong>इति ।</strong></p>
<p><strong>सान्तपनमाह शङ्ख:-</strong></p>
<p>&ldquo;गोमूत्रं गोमयं क्षीरं दधि सर्पिः कुशोदकम् ।<br>
एकरात्रोपवासश्च कृच्छ्रे सान्तपनं स्मृतम् &quot; <strong>इति ।</strong></p>
<p><strong>यतिसान्तपनमाह स एव&ndash;</strong></p>
<p>&ldquo;एतदेव त्र्यहाभ्यस्तं यतिसान्तपनं स्मृतम्&rdquo; <strong>इति ।</strong></p>
<p><strong>यतिसान्तपनमिति सञ्ज्ञामात्रम् । तेन न यतिमात्रस्यैवाधिकारः किं तु
सर्वेषाम् ।</strong></p>
<p><strong>महासान्तपनमाह याज्ञवल्क्यः&ndash;</strong></p>
<p>&ldquo;पृथक्सान्तपनद्रव्यैः षडहः सोपवासकः ।<br>
स^(<a href="#cite_note-51">[५१]</a>)प्ताहेन तु कृच्छ्रोऽयं महासान्तपनः स्मृतः&rdquo;
<strong>इति ॥</strong></p>
<p><strong>यमः&ndash;</strong></p>
<p>&ldquo;एतान्येव च पेयानि एकैकं च द्व्यहं द्व्यहम् ।<br>
अतिसान्तपनं नाम श्वपाकमपि शोधयेत्&rdquo; <strong>इति । द्वादशाहोऽयम् ।</strong><br>
&ldquo;त्र्यहं पिबेत्तु गोमूत्रं त्र्यहं वै गोमयं पिबेत् ।<br>
त्र्यहं दधि त्र्यहं क्षीरं त्र्यहं सर्पिस्ततः शुचिः&rdquo; <strong>[इति] ॥</strong></p>
<p><strong>(^(<a href="#cite_note-52">[५२]</a>)पञ्चदशाहोऽयम् ।</strong></p>
<p><strong>जाबालः&ndash;</strong></p>
<p>&ldquo;^(<a href="#cite_note-53">[५३]</a>)षण्णामेकैकमेतेषां त्रिरात्रमुपयोजयेत् ।<br>
त्र्यहं चोपवसेदन्त्यं महासान्तपनं विदुः&rdquo; ) <strong>इति ॥</strong></p>
<p><strong>एकविंशत्यहोऽयम् ।</strong></p>
<p><strong>तुलापुरुषकृच्छ्रमाह शङ्खः&ndash;</strong></p>
<p>&quot; पिण्याकाचामतक्राम्बुसक्तूनां प्रतिवासरम् ।<br>
उपवासान्तराभ्यासात्तुलापुरुष उच्यते&rdquo; <strong>इति ॥</strong></p>
<p><strong>आचाम ओदननिस्रावो मण्ड इति यावत् ।</strong></p>
<p><strong>वज्रकृच्छ्रमाहाङ्गिराः&ndash;</strong></p>
<p>&ldquo;गोमूत्रेण समायुक्तं यावकं^(<a href="#cite_note-54">[५४]</a>) वोपयोजयेत् ।<br>
एकाहेन तु कृच्छ्रोऽयमुक्तस्त्वङ्गिरसा स्वयम् ॥<br>
सर्वपापहरो दिव्यो नाम्ना वज्र इति स्मृतः&rdquo; <strong>इति ।</strong></p>
<p><strong>पूर्वप्रक्रान्तदधितक्रापेक्षया विकल्पः ।</strong></p>
<p><strong>चान्द्रायणमाह यमः&ndash;</strong></p>
<p>&ldquo;वर्धयेत्पिण्डमेकैकं शुक्ले कृष्णे च ह्रासयेत् ।<br>
एतच्चान्द्रायणं नाम यवमध्यं प्रकीर्तितम् ॥<br>
एकैकं ह्रासयेत्पिडं शुक्ले कृष्णे च वर्धयेत् ।<br>
एतत्पिपीलिकामध्यं चान्द्रायणमुदाहृतम् ॥</p>
<p>त्रींस्त्रीन्पिण्डान्समश्नीयान्नियतात्मा दृढव्रतः ।<br>
हविष्यान्नस्य वै मासमृषिचान्द्रायणं स्मृतम् ॥<br>
चतुरः प्रातरश्नीयाच्चतुरः सायमेव च ।<br>
पिण्डानेतद्धि बालानां शिशुचान्द्रायणं स्मृतम् ॥<br>
पिण्डानष्टौ समश्नीयान्मासं मध्यन्दिने रवौ ।<br>
यतिचान्द्रायणं ह्येतत्सर्वकल्मषनाशनम्&rdquo; <strong>इति ॥</strong></p>
<p><strong>शिशुचान्द्रायणमिति सञ्ज्ञामात्रम् । एवं यतिचान्द्रायणमित्यपि।
यवपिपीलिकामध्ययोस्तिथिवृद्धौ ह्रासे वा ग्रासानामपि ह्रासवृद्धी ।</strong></p>
<p><strong>तथा च विष्णुः&ndash;</strong></p>
<p>&quot; ग्रासानास्याविकारमश्नीयात्तांश्चन्द्रकलाभिवृद्धौ क्रमेण<br>
वर्धयेद्धानौ च ह्रासयेदमावास्यायां च नाश्नीयात्&quot; <strong>इति ।</strong></p>
<p><strong>सामान्यचान्द्रायणमाह विष्णुः&ndash;</strong></p>
<p>&ldquo;यथाकथञ्चित्पिण्डानां तिस्रोऽशीतीरश्नीयात्सामान्यचान्द्रायणे&rdquo; <strong>इति ।</strong></p>
<p><strong>प्रतिदिनं सङ्ख्यानियमादरेण मासेन चत्वारिंशदुत्तरशतद्वयं
ग्रासानश्नीयादित्यर्थः । पिपीलिकामध्ययवमध्यभिन्नचान्द्रायणेषु
दिनान्तरेऽप्यारम्भो न प्रतिपद्येव ।</strong></p>
<p><strong>ग्रासपरिमाणमाह याज्ञवल्क्यः&ndash;</strong></p>
<p>&ldquo;तिथिवृद्ध्या चरेपिण्डाञ्छुक्ले शिख्यण्डसम्मितान्&rdquo; <strong>इति । शिखी मयूरः ।</strong></p>
<p><strong>चान्द्रायणं प्रकृत्य पराशरस्तु&ndash;</strong>&ldquo;कुक्कुटाण्डप्रमाणं तु ग्रासं वै
परिकल्पयेत्&rdquo; <strong>इति ।</strong></p>
<p><strong>शङ्खस्तु&ndash;</strong>&ldquo;आर्द्रामलकमात्रास्तु ग्रासा इन्दुव्रते स्मृताः&rdquo; <strong>इति
।</strong></p>
<p><strong>इन्दुव्रतं चान्द्रायणम् । एतेषां च परिमाणानां शक्ताशक्तपरत्वेन
व्यवस्था । एकादश्यादौ नित्यप्राप्त उपवासश्चान्द्रायणविधिना बाध्यते ।
एतस्य</strong> &ldquo;धर्मार्थं च चरेदेतच्चन्द्रस्येति सलोकताम्&rdquo; <strong>इति काम्यत्वात् ।
लशुनभक्षणादिनिमित्ते विहितत्वेन नैमित्तिकत्वाच्च ।
काम्यस्त्वेकादश्याद्युपवासोऽन्यद्वारा कारणीयः । प्रतिनिधिना कृतेऽपि
फलप्राप्तेः कात्यायनादिभिरुक्तत्वात् । अयं चैकादश्याद्युपवासबाधो न
सामान्यचान्द्रायणे, तत्र प्रतिदिनं ग्रासग्रहणनियमाभावात् ।</strong></p>
<h2 id="अथ-सङकषपण-परतयमनय-">अथ सङ्क्षेपेण प्रत्याम्नायाः ।</h2>
<p><strong>चतुर्विंशतिमते&ndash;</strong></p>
<p>&ldquo;कृच्छ्रो देव्ययुतं चैव प्राणायामशतद्वयम् ।<br>
तिलहोमसहस्रं तु वेदपारायणं तथा ॥<br>
विप्रा द्वादश वा भोज्याः पावकेष्टिस्तथैव च ।<br>
अन्या वा पावमानेष्टिः समान्याहुर्मनीषिणः&rdquo; <strong>इति ॥</strong></p>
<p><strong>पराशरः&ndash;</strong></p>
<p>&ldquo;कृच्छ्रो देव्ययुतं चैव प्राणायामशतद्वयम् ।<br>
पुण्यतीर्थेऽनार्द्रशिरःस्नानं द्वादशसङ्ख्यया&rdquo; <strong>इति ।</strong></p>
<p><strong>अनार्द्रशिरःस्नानमिति पदच्छेदः ।</strong></p>
<p><strong>अपरार्के स्मृत्यन्तरे&ndash;</strong></p>
<p>&ldquo;समिद्घृतं हविर्धान्यं तिलान्वा मारुताशनः ।<br>
हुत्वा द्वादशसाहस्रं गायत्र्या कृच्छ्रमाप्नुयात् ॥<br>
द्वादशैव सहस्राणि जपेद्देवीमुपोषितः ।<br>
जलान्ते विधिवन्मौनी प्राजापत्योऽयमुच्यते&rdquo; <strong>इति ॥</strong></p>
<p><strong>द्वादशसाहस्रं द्वादशसङ्ख्यसाहस्रं द्वादशाधिकसाहस्रमिति केचित् ।
जलान्ते जलसमीपे ।</strong></p>
<p><strong>याज्ञवल्क्योऽपि&ndash;</strong></p>
<p>&ldquo;यत्र यत्र च सङ्कीर्णमात्मानं मन्यते जनः ।<br>
तत्र तत्र तिलैर्होमो गायत्र्या वाचनं तथा&rdquo; <strong>इति ॥</strong></p>
<p><strong>सङ्कीर्णं पापयुक्तम् ।</strong></p>
<p><strong>अपरार्केः&ndash;</strong></p>
<p>&ldquo;उपोष्य श्रद्धया युक्तस्तिलपात्राणि धर्मतः ।<br>
द्वादशब्रह्मवादिभ्यः प्राजापत्येन तत्समम् ॥<br>
स्वयमाहृत्य यो मूर्ध्ना तृणभारानुपोषितः ।<br>
दद्याद्गोमण्डले कृच्छ्रे द्वादशैव न संशयः ॥<br>
अन्नदानहिरण्येन द्वादश ब्राह्मणाञ्शुचीन् ।<br>
तर्पयेन्मारुताशी च श्रोत्रियान्कृच्छ्र उच्यते ॥<br>
प्राणायामशतं कृत्वा द्वात्रिंशोत्तरमार्तिषु ।<br>
अहोरात्रोषितस्तिष्ठेत्प्राङ्मुखः कृच्छ्र उच्यते ॥<br>
नमस्कारसहस्राणि द्वादशैव दृढव्रतः ।<br>
गोविप्रपितृदेवेषु कुर्यात्कृच्छ्रत्रयं भवेत्&rdquo; <strong>इति ॥</strong></p>
<p><strong>तिलपात्राण्युक्तानि कौर्मे&ndash;</strong></p>
<p>&ldquo;तिलपात्रं त्रिधा प्रोक्तं कनिष्ठोत्तममध्यमम् ।<br>
ताम्रपात्रं दशपलं जघन्यं परिकीर्तितम् ॥<br>
द्विगुणं मध्यमं प्रोक्तं त्रिगुणं तूत्तमं स्मृतम्&rdquo; <strong>इति ।</strong></p>
<p><strong>भारो द्विसहस्रपलपरिमितः ।</strong></p>
<p><strong>वसिष्ठः&ndash;</strong></p>
<p>&ldquo;गोमूत्रेण समायुक्तं यावकं चोपयोजयेत् ।<br>
कृच्छ्रमैकाहिकं प्रोक्तं दृष्टमङ्गिरसा स्वयम् ।<br>
निश्यासीनो दिवा तिष्ठेत्त्रिरात्रं मारुताशनः ।<br>
प्राजापत्यं विजानीयात्कूश्माण्डैर्जुहुयाघृतम्&rdquo; <strong>इति ॥</strong></p>
<p><strong>माधवीये स्मृत्यन्तरे&ndash;</strong></p>
<p>&ldquo;प्राजापत्यं चरन्विप्रो यद्यशक्तः कथञ्चन ।<br>
अहानि पञ्च विप्राग्र्यान्भोजयेत्सम्यगीप्सितान्&rdquo; <strong>इति ॥</strong></p>
<p><strong>अत्र कपिञ्जलाधिकरणन्यायेन पञ्चस्वप्यहःसु त्रयस्त्रयो विप्रा भोज्या
इति केचित् । पञ्चसङ्ख्याया देहलीदीपन्यायेनोभयत्रान्वयः । तेन पञ्च विप्रा
भोजनीया इत्यन्ये ।</strong></p>
<p><strong>स्मृत्यर्थसारे&ndash;</strong></p>
<p>&ldquo;रुद्रैकादशिनी कृ^(<a href="#cite_note-55">[५५]</a>)च्छ्रो द्वादशांशो निवर्तनात्
।<br>
योजनं सिन्धु^(<a href="#cite_note-56">[५६]</a>)गातीरे घृतहोमशतद्वयम्&rdquo; <strong>इति ॥</strong></p>
<p><strong>निवर्तनलक्षणं तु&ndash;</strong>&ldquo;दशहस्तेन दण्डेन त्रिंशद्दण्डा निवर्तनम्&rdquo; <strong>इति
।</strong></p>
<p><strong>निवर्तनद्वादशांशभूमिदानेन कृच्छ्र इत्यर्थः ।</strong></p>
<p><strong>माधवीये&ndash;</strong></p>
<p>&quot; प्राजापत्यक्रियाशक्तौ धेनुं दद्यात्पयस्विनीम् ।<br>
धेनोरभावे दातव्यं^(<a href="#cite_note-57">[५७]</a>) तुल्यं मूल्यं न संशयः&quot; <strong>इति
॥</strong></p>
<p><strong>मदनरत्ने ब्राह्मे&ndash;</strong>&ldquo;गवामभावे निष्कः स्यात्तदर्धं
पादमेव^(<a href="#cite_note-58">[५८]</a>) वा&rdquo; <strong>इति ।</strong></p>
<p><strong>चतुर्विंशतिमते&ndash;</strong></p>
<p>&ldquo;प्राजापत्ये तु गामेकामतिकृच्छ्रे तथा द्वयम् ।<br>
पराके तप्तातिकृच्छ्रे तिस्रस्तिस्रस्तु ताः स्मृताः ॥<br>
अष्टौ चान्द्रायणे^(<a href="#cite_note-59">[५९]</a>) ज्ञेयास्तिस्रो वा
शक्त्यपेक्षया&rdquo; <strong>इति ॥</strong></p>
<p><strong>स्मृत्यर्थसारे तु&ndash;</strong> &ldquo;षडुपवासाः प्राजापत्यप्रत्याम्नायः ।
एकविप्रभोजनमुपवासस्येति च&rdquo;</p>
<p><strong>इति । पक्षिवधे नक्तं रूप्यमाषकं वा दद्यादिति हारीतोक्ते रूप्यमाषकदानं
नक्तस्येति शूलपाणिः ।</strong></p>
<p><strong>शूलपाणिरेव&ndash;</strong>&ldquo;चान्द्रायणं तु कुर्वाणाः कुर्युः कृच्छ्रचतुष्टयम्&rdquo;
<strong>इति ।</strong></p>
<p><strong>तथा&ndash;</strong></p>
<p>&quot; चान्द्रायणपराकाभ्यां निष्कृतिं यो न शक्नुयात् ।<br>
स करोत्यात्मशुद्ध्यर्थं प्राजापत्यस्य पञ्चकम्&quot; <strong>इति ॥</strong></p>
<p><strong>कृच्छ्रातिकृच्छ्रे धेनुचतुष्टयमिति भवदेवः । अत्र गुरुलघुपक्षाणां
शक्ताशक्तपरत्वेन व्यवस्था । इति प्रत्याम्नायाः ।</strong></p>
<h2 id="अथ-पनसनधनम--1">अथ पुनःसन्धानम् ।</h2>
<p><strong>तत्र नक्षत्राणि&ndash;</strong></p>
<p>&ldquo;कृत्तिका रोहिणी मृगशीर्ष पुनर्वसू फल्गुन्यौ हस्तश्चित्रा विशाखे<br>
अनूराधाः श्रोणा प्रोष्ठपदाश्चोत्तरेऽग्न्याधेयनक्षत्राणि&rdquo; <strong>इति ।</strong></p>
<p><strong>कृत्तिकाबहुवचनान्तेनैकमेव नक्षत्रम् । अनूराधाः, प्रोष्ठपदाः,
पुनर्वसू, पुल्ँलिङ्गाः । फल्गुन्यौ विशाखे स्त्रीलिङ्गे । स्पष्टान्यन्यानि
।</strong> &ldquo;अमावास्यायां पौर्णमास्यामापूर्यमाणपक्षे वा पुण्ये नक्षत्रे&rdquo; <strong>इति ।
आपूर्यमाणः पक्षः पूर्वः पक्षः । आपूर्यमाणपक्ष इत्यनेन पूर्णमासग्रहणे
पुनरुपादानमतिशयार्थं तत्प्रतिपद्ग्रहणार्थं च । आपूर्यमाणपक्ष इत्यनेन
पुण्ये नक्षत्र इति समुच्चीयते । वाशब्दस्यात्रानन्वयात् । आषाढे मासि
पुनःसन्धानं न कर्तव्यम् ।</strong></p>
<p>&ldquo;आदधीतानलान्विप्रो नाऽऽषाढे मासि कर्हिचित् ।<br>
भाद्रे मासि न राजन्यो नाऽऽश्विनेऽप्यूरुजः क्वचित्&rdquo; <strong>इति कात्यायनोक्तेः
।</strong></p>
<p><strong>ऊरुजो वैश्यः । विस्तरस्तु श्रौता^(<a href="#cite_note-60">[६०]</a>)ज्ज्ञेयः ।
विच्छिन्नसन्धानस्य नैमित्तिकत्वान्निमित्तानन्तरमधिमासेऽपि करणमुचितं
नातिपन्नस्य जातेष्टिवत् ।</strong></p>
<p><strong>अमुनैवाऽऽशयेन दीपिकायामुक्तम्&ndash;</strong></p>
<p>&ldquo;यन्नैमित्तिकमग्निनष्ट्यनुगताग्न्याधानमर्चासु वा<br>
संस्कारादिविलोपने सति पुनः प्रोक्तं प्रतिष्ठादिकम् ।<br>
दाहेष्ट्यादि च यत्स्वकालविगमे गौणं विधानात्परं<br>
लुप्येताधिकमासि तद्वितनुयात्&rdquo; <strong>इति ॥</strong></p>
<p><strong>अथवा विवाहोक्तान्येव नक्षत्रादीनि ग्राह्याणि । अस्मिन्पक्षे
विवाहहोमीयप्रधानाज्याहुतिषट्कं लाजाहुतित्रयं चायाश्चेत्याहुत्योपवासेन वा
समुच्चितं द्रष्टव्यम् । न्यायतोऽप्येवम् । यदि तु सर्वथा
पुत्राद्यभावस्तदा मन्त्रलिङ्गविरोधादाज्याहुतिषट्काभाव एव ।
लाजाहुतित्रयमात्रं कर्तव्यम् । पूर्ववदाहुत्या उपवासस्य वा
समुच्चयोऽत्राप्यस्त्येव । वस्तुतस्तु शुभकर्मानुकूलानि
सामान्यनक्षत्रादीन्यत्र ज्ञेयानि । अस्मिन्कल्पे विवाहहोमीयाहुतिषट्कं
लाजाहुतित्रयं च न । असङ्करात्सर्वत्रेदमेव युक्तम् । सर्वपक्षेषु
निमित्तानन्तरकरणपक्षे न नक्षत्राद्यपेक्षेति द्रष्टव्यम् ।</strong></p>
<h3 id="अथ-पनसनधनपरयग-">अथ पुनःसन्धानप्रयोगः ।</h3>
<p><strong>कर्ताऽऽदौ होमसामग्रीं स्थालीपाकार्थं
चरुस्थाल्यादिकम^(<a href="#cite_note-61">[६१]</a>)ग्न्यायतनस्य
समन्तात्परिश्रयणार्था^(<a href="#cite_note-62">[६२]</a>)नि च्छदींषि, उदुम्बरशाखाः
प्लक्षशाखा वा
सिकतोषाखूत्करवल्मीकवपासूदवराहविहतशर्कराहिरण्यशकलरजतशकलपुष्करपर्णाश्वस्थोदुम्बरपलाशशमीविकङ्कतपल्लवानशनिहतवृक्षकाष्ठं
चोपकल्पयेत् । सिकताः प्रसिद्धाः । ऊषाः(षः) क्षारमृत् । आखूत्करं
वन्याऽऽखूत्कीर्णा मृत् । अभाव उत्कीर्णा ग्राम्या । वल्मीकशब्देन
व^(<a href="#cite_note-63">[६३]</a>)रोलम् । तस्य वपा वपाकारा मृदुच्यते । सूदो
हृदमृत् । तदभावे कुलीरमृत् । वराहविहत आरण्यवराहोत्कीर्णा मृत् ।</strong>
<strong>शर्कराः क्षुद्रपाषाणाः । भाषया काङ्कर इति प्रसिद्धाः । शकलस्वरूपं तु
स्मृतौ^(<a href="#cite_note-64">[६४]</a>)&ndash;</strong>&ldquo;यवार्धं त्रुटिरित्युक्ता द्वे
त्रुटी शकलं स्मृतम्&rdquo; <strong>इति ॥</strong></p>
<p><strong>पुष्करपर्णं कमलिनीपर्णम् । अश्वत्थादयश्चत्वारः प्रसिद्धाः । विकङ्कतः
सकण्टकवृक्षः। भाषया सुतवी इति प्रसिद्धः । अशनिहतो विद्युद्धतः। अभावे
वातहतः । एवं सामग्रीं सम्भारांश्च परिकल्प्य समिन्नाशादिनिमित्तानन्तरं
रात्रौ चेत्समिन्नाशादिनिमित्तं तदा द्वितीयदिने प्रातस्तस्यातिक्रमे शुभे
दिने
कृत्तिकारोहिणीमृर्गशीर्षपुनर्वसू(सु)पूर्वा(र्व)फल्गुन्युत्तरा(र)फल्गुनीहस्तचित्राविशाखानूराधाश्रवणोत्तरा(र)प्रोष्ठपदान्यतम
आधानोक्तनक्षत्रे शुभकर्मानुकूलसामान्यनक्षत्रान्यतमनक्षत्रे वा पत्न्या सह
प्राणानायम्य देशकालौ सङ्कीर्त्य मम नास्तिक्यादेतावत्कालपर्यन्तं
गृह्याग्निविच्छेदजनितप्रत्यवायपरिहारद्वारा
श्रीपरमेश्वरप्रीत्यर्थमेतावत्प्रायश्चित्तमहमाचरिष्य इति सङ्कल्पं कुर्यात्
। प्रमादेन विच्छेदे तु मम प्रमादादेतावत्कालपर्यन्तमिति ।
ममाऽऽलस्यादेतावत्पर्यन्तमित्यालस्येन विच्छेदे । एवं
सङ्कल्प्याग्निविच्छेदकालगणनया प्रायश्चित्तं दम्पती सह कुरुतः । अशक्तौ
प्रत्याम्नायद्वारा ।</strong></p>
<p><strong>तत्र नास्तिक्याद्द्वादशाहपर्यन्तं पराकः । ततोऽब्दपर्यन्तं मासं
पयोव्रतम् । अब्दे पूर्णे द्वैमासिकं त्रैमासिकं वा व्रतम् । ततः
प्रतिवर्षमेतस्यैवाऽऽवृत्तिरिति ।</strong></p>
<p><strong>प्रमादात्त्रिरात्रमग्निविच्छेदे प्राणायामशतम् ।
द्वाविंशतिरात्रपर्यन्तमेकदिनमुपवासः । मासद्वयपर्यन्तं त्रिरात्रमुपवासः ।
अब्दे प्राजापत्य इति ।</strong></p>
<p><strong>आलस्याद्द्वादशाहं विच्छेदे तु त्र्यहमुपवासः । मासातिक्रमे
द्वादशाहमुपवासः । षण्मासातिक्रमे मासं पयोव्रतम् । सव्ँवत्सरातिक्रमे
मासमुपवासः पयोभक्षणं कूश्माण्डहोमो वा, समुच्चयो वैतेषाम् ।</strong></p>
<p><strong>प्रयोगपारिजाते त्वत्राधिकमुक्तम्&ndash;द्वादशाहपर्यन्तं त्र्यहमुपवासः ।
मासपर्यन्तं द्वादशाहमुपवासः । अब्दपर्यन्तं^(<a href="#cite_note-65">[६५]</a>)
मासं पयोव्र^(<a href="#cite_note-66">[६६]</a>)तम् । द्विवर्षपर्यन्तं मासं
पयोव्रतं चान्द्रायणं च । अब्दपर्यन्तं चान्द्रायणं
^(<a href="#cite_note-67">[६७]</a>)सोमायनं च । तदूर्ध्वमब्दकृच्छ्रं धनिनो गोदानं
चेति ।</strong></p>
<p><strong>नास्तिक्यादग्निविच्छेदवशेन लुप्तानां सायम्प्रातर्होमानां
दर्शपूर्णमासस्था</strong> <strong>लीपाका^(<a href="#cite_note-68">[६८]</a>)नां च पर्याप्तमिदं
व्रीह्याद्यन्यतमं होमद्रव्यमाज्यं च तन्निष्क्रयद्रव्यं वाऽमुकेभ्यो
ब्राह्मणेभ्यः सम्प्रदद इति सङ्कल्प्याग्निविच्छेदकालगणनया दद्यात् ।
आग्रयणकरणपक्षे
दर्शपूर्णमासस्थालीपाका^(<a href="#cite_note-69">[६९]</a>)नामित्यनन्तरमाग्रयणस्थालीपाकस्य
चेत्यूहः । एतच्च प्रायश्चित्तं विच्छेदोत्तरं कालविलम्बे
यद्य^(<a href="#cite_note-70">[७०]</a>)कृताग्निद्वयसंस^(<a href="#cite_note-71">[७१]</a>)र्गो
यजमानस्तदाऽग्निद्वयविच्छेदस्यापि तत्तत्कालगणनया प्रायश्चित्तं कार्यम् ।
नास्तिक्याद्विच्छेदश्चे^(<a href="#cite_note-72">[७२]</a>)द्धोमद्रव्यदानं
स्थालीपाकद्रव्यदानं च । अनारब्धस्थालीपाकस्य यजमानस्य
विभ्रष्टस्थालीपाकमात्रं न लुप्तस्थालीपाकद्रव्यदानम् ।
अनारब्धत्वात्तेषाम् । सङ्कल्पवाक्ये दर्शपूर्णमासाग्रयणस्थालीपाकोल्लेखोऽपि
न ।</strong></p>
<p><strong>ततः सपत्नीकः पुनराचमनप्राणायामदेशकालसङ्कीर्तनानि कृत्वाऽमुकन्निमित्तेन
विच्छिन्नस्य गृह्याग्नेः पुनःसन्धानं करिष्य इति सङ्कल्प्य गणेशं सम्पूज्य
कृतभस्मोत्सर्गोपलेपनमग्न्यायतनं परिश्रित्य फलाद्यन्यतमेन
ताम्र^(<a href="#cite_note-73">[७३]</a>)शकलयुक्तेन
पूर्ववदुल्लिख्यावोक्षणोत्सेचनोदकनिधानानि कृत्वाऽभ्यादिनोद्धत्यावोक्ष्य
सिकता न्युप्योदुम्बरशाखाभिः प्लक्षशाखाभिर्वा प्रच्छाद्य
सिकतोषाखूत्करवल्मीकवपासूदवराहविहतशर्करा इति भौमान्,
हिरण्यरजतशकलपुष्करपर्णाश्वत्थोदुम्बरपलाशशमीविकङ्कताशनिहता इति
वानस्पत्यान्सम्भारांस्तूष्णीमग्न्यायतने प्रक्षिपेत् । सर्वेषां
भौमानामलाभे सिकताग्रहणं, वानस्पत्यानामलाभे त्वश्वत्थग्रहणम् । एवं
सम्भारांस्तूष्णीं प्रक्षिप्य स्वयोनित उत्पन्नमग्निमाहृत्य भूर्भुवः
सुवरोमित्यग्न्यायतने प्रतिष्ठाप्य प्रज्वाल्य ध्यात्वा समित्त्रयमादाय
श्रद्ध एहीत्यादिप्राणायामान्तं कृत्वा
विच्छिन्नगृह्याग्निपुनःसन्धानहोमकर्मणि या यक्ष्यमाणा
इत्यादिव्याहृत्यन्तमुक्त्वा
वैशेषिकप्रधानहोमे&ndash;मिन्दवन्तमग्निमाज्याहुत्या यक्ष्ये । अग्निमिन्द्रं
बृहस्पतिमश्विनौ चाऽऽज्याहुत्या यक्ष्ये । तन्तुमन्तमग्निं
तिसृभिराज्याहुतिभिर्यक्ष्ये । अग्निमभ्यावर्तिनमा० । अग्निमङ्गिरसमा० ।
अग्निं द्वाभ्यामा० । अग्निमा० । वायुमा० । सूर्यमा० । प्रजापतिमा० ।
अयासमग्निमा० । मनस्वन्तमग्निमा० । प्रजापतिमा० । सप्तवन्तमग्निमा० ।
वाचस्पतिं ब्रह्माणमाज्याहुत्या यक्ष्ये । अङ्गहोमे वरुणं
द्वाभ्यामित्यादिव्याहृतिहोमान्तं कृत्वा वैशेषिकप्रधानहोमं कुर्यात् ।</strong></p>
<p><strong>यन्म आत्मनः पुनरग्निरिति द्वयोर्मन्त्रयोः सोम ऋषिः । प्रथमस्य
मिन्दवान</strong> <strong>ग्निर्देवता । द्वितीयस्याग्निरिन्द्रो बृहस्पतिरश्विनौ च
देवताः । प्रथमस्य गायत्री छन्दः । द्वितीयस्यानुष्टुप्छन्दः ।
विच्छिन्नगृह्याग्निपुनःसन्धानवैशेषिकप्रधानाज्यहोमे विनियोगः ।</strong> &ldquo;ॐ यन्म
आत्मनो मिन्दा० विचर्षणिः स्वाहा&rdquo; <strong>मिन्दवतेऽग्नय इदं० ।</strong> &ldquo;ॐ
पुनरग्निश्चक्षु० मक्ष्योः स्वाहा&rdquo; <strong>अग्नय इन्द्राय बृहस्पतयेऽश्विभ्यां
चेदं० ।</strong></p>
<p><strong>तन्तुं तन्वन्नुद्बुध्यस्वाग्ने त्रयस्त्रि शत्तन्तव इति
मन्त्रत्रयस्याग्निर्ऋषिः । तन्तुमानग्निर्देवता । प्रथमस्य जगती छन्दः ।
द्वितीयस्य त्रिष्टुप्छन्दः । तृतीयस्य जगती छन्दः ।
विच्छिन्नगृह्याग्निपुनःसन्धानवैशेषिकप्रधानाज्यहोमे विनियोगः ।</strong> &ldquo;ॐ तन्तुं
तन्वन्रजसो० जन स्वाहा&rdquo; <strong>तन्तुमतेऽग्नय इदं० ।</strong> &ldquo;ॐ उद्बुध्यस्वाग्ने० मेत
स्वाहा&rdquo; <strong>तन्तुमतेऽग्नय इदं० ।</strong> &ldquo;ॐ त्रयस्त्रि शत्तन्त० स्वाहा&rdquo;
<strong>तन्तुमतेऽग्नय इदं० ।</strong></p>
<p><strong>अग्नेऽभ्यावर्तिन्नित्यादीनां चतुर्णां मन्त्राणामग्निर्ऋषिः ।
प्रथमस्याग्निरभ्यावर्ती देवता । द्वितीयस्याग्निरङ्गिराः ।
तृतीयचतुर्थयोरग्निः । प्रथमस्य^(<a href="#cite_note-74">[७४]</a>) पञ्चपदोष्णिक् ।
द्वितीयस्य^(<a href="#cite_note-75">[७५]</a>) पञ्चपदा महाबृहती ।
तृतीयचतुर्थयोर्गायत्री । विच्छिन्नगृह्याग्निवैशेषिकप्रधानाज्यहोमे
विनियोगः&ndash;</strong> &ldquo;ॐ अग्नेऽभ्यावर्ति० धनेन स्वाहा&rdquo; <strong>अग्नयेऽभ्यावर्तिन इदं०
।</strong> &ldquo;ॐ अग्ने अङ्गिरः० मा कृधि स्वाहा&rdquo; <strong>अग्नयेऽङ्गिरस इदं० ।</strong> &ldquo;ॐ
पुनरूर्जा० विश्वतः स्वाहा&rdquo; अग्नय इदं० । &ldquo;ॐ सह रय्या नि० स्परि स्वाहा&rdquo;
<strong>अग्नय इदं ।</strong></p>
<p><strong>व्यस्तसमस्तव्याहृतीनां पूर्ववदृष्यादि, विच्छिन्नेत्यादि
विनियोगवाक्यम् ।</strong> &ldquo;ॐ भूः स्वाहा&rdquo; <strong>अग्नय इदं० ।</strong> &ldquo;ॐ भुवः स्वाहा&rdquo;
<strong>वायव इदं० ।</strong> &ldquo;ॐ सुवः स्वाहा&rdquo; <strong>सूर्यायेदं० ।</strong> &ldquo;ॐ भूर्भुवः सुवः
स्वाहा&rdquo; <strong>प्रजापतय इदं० । अयाश्चाग्न इत्यस्य वामदेवोऽया अग्निः पङ्क्तिः
। विच्छिन्नगृह्याग्निवैशेषिकप्रधानाज्यहोमे विनियोगः ।</strong> &ldquo;ॐ अयाश्चाग्ने०
भेषज स्वाहा&rdquo; <strong>अयसेऽग्नय इदं० ।</strong></p>
<p><strong>मनोज्योतिर्जुषतामित्यस्याग्निर्मनस्वानग्निस्त्रिष्टुप् ।
विच्छिन्नगृह्याग्निवैशेषिकप्रधानाज्यहोमे विनियोगः ।</strong> &ldquo;ॐ मनोज्योति०
घृतेन स्वाहा&rdquo; <strong>मनस्वतेऽग्नय इदं ।</strong></p>
<p><strong>प्रजापत इत्यस्य विश्वे देवाः प्रजापतिस्त्रिष्टुप् ।
विच्छिन्नगृह्याग्निवैशेषिकप्रधानाज्यहोमे विनियोगः ।</strong> &lsquo;ॐ प्रजापते न
त्वदे० रयीणा स्वाहा&rsquo; <strong>प्रजापतय इदं० ।</strong>  <strong>सप्त ते अग्न इत्यस्याग्निः
सप्तवानग्निर्जगती । विच्छिन्नगृह्याग्निवैशेषिकप्रधानाज्यहोमे विनियोगः
।</strong> &lsquo;ॐ सप्त ते अग्ने० घृतेन स्वाहा&rsquo; <strong>सप्तवतेऽग्नय इदं० ।</strong></p>
<p><strong>चित्तिः स्रुगिति दशहोतृसञ्ज्ञकस्य वाचस्पते विधे
नामन्नित्यादिग्रहसञ्ज्ञकभागसहितस्य प्रजापतिर्वाचस्पतिर्ब्रह्मा यजुः ।
विच्छिन्नगृह्याग्निवैशेषिकप्रधानाज्यहोमे विनियोगः ।</strong> ॐ चित्तिः स्रुक्०
नृम्णं धात्स्वाहा&rsquo; <strong>वाचस्पतये ब्रह्मण इदं० । इत्यष्टादशाऽऽहुतीर्हुत्वा,
इमं मे वरुणेत्यादिसंस्थाजपान्तं कृत्वोक्तरीत्या त्रिवृदन्नहोमं कृत्वा
पुण्याहस्वस्त्ययनर्द्धिवाचनं विधायाग्निः प्रीयतामिति वदेत् ।</strong></p>
<p><strong>ततः पार्वणस्थालीपाकवदाग्नेयस्थालीपाकं सद्य एव कृत्वा वाससी
धेनुमनड्वाहं तन्निष्क्रयद्रव्यं वा ब्राह्मणाय दक्षिणां दद्यात् ।</strong></p>
<p><strong>ततो यथाविभवं ब्राह्मणान्सम्भोज्य भूयसीं दत्त्वा कर्मसाद्गुण्याय
विष्णुं संस्मरेत् ।</strong></p>
<p>&ldquo;प्रातर्होमोऽङ्गभूतत्वादकालेऽपि विधीयते ।<br>
इति केचिद्गृह्यविदो नाङ्गत्वमिति केचन&rdquo; ॥</p>
<p><strong>इति प्रातरौपासनहोमस्य पुनःसन्धानाङ्गभूतत्वेन विहितकालासत्त्वेऽपि
क्रियेति केचिद्गृह्यकारा आहुः ।</strong></p>
<p><strong>अन्ये तु प्रातरौपासनहोमस्य पुनःसन्धानाङ्गभूतत्वे
प्रमाणाभावान्नाविहितकाले क्रियेति । येषां मतेऽङ्गत्वं तन्मत
आग्नेयस्थालीपाकात्पूर्वमेव कर्तव्यः । येषां मतेऽङ्गत्वं नास्ति
तन्मतेऽन्तःपाती प्रथमो होमो नास्त्येव । नित्यस्य कालप्राप्तस्य
प्रातर्हो^(<a href="#cite_note-76">[७६]</a>)मस्यानुष्ठाने विकल्पः ।</strong></p>
<p><strong>तत्र कारिकाद्वयम्&ndash;</strong></p>
<p>&ldquo;आधाने पुनराधाने सायङ्काल उपक्रमः ।<br>
स्थालीपाकं पौर्णमास्यामारभेत विचक्षणः&rdquo; <strong>इति ॥</strong><br>
&ldquo;पुनराधानदिवसे हूयेते प्रातराहुती ।<br>
ततस्तु सायमारभ्य होमान्काले तमाचरेत्&rdquo; <strong>इति ॥</strong></p>
<p><strong>इदानीं प्रचुराचारः सायमुपक्रमविषय एव । यदि संसर्गविधेः
प्राग्द्वावप्यग्नी विच्छिन्नौ तदा प्राणानायम्य मम विच्छिन्नस्य
प्रथमगृह्याग्नेः पुनःसन्धानं करिष्य इति सङ्कल्प्य
तदीयविच्छेदप्रायश्चित्तपूर्वकं ज्येष्ठपत्न्या सह तदीयमग्निं सन्धायैवमेव
कनिष्ठया तदीयमग्निं सन्दध्यात् । तत्र प्रथमगृह्याग्नेरित्यत्र
द्वितीयगृह्याग्नेरिति विशेषः । वस्तुतस्तूपवासाहुत्यात्मकमेव
प्रायश्चित्तं युक्तं,</strong> <strong>सूत्रोक्तत्वात् । पाणिग्रहणादिरित्येतत्खण्डं
तु क्षेपकमव्याख्यानात् । अनुगते भार्यायाः
पत्युर्वेत्येतत्सूत्रस्थभाष्यलिङ्गात् ।
तस्यौपासनेनाऽऽहिताग्नि^(<a href="#cite_note-77">[७७]</a>)त्वं पार्वणेन चरुणा
दर्शपूर्णमासयाजित्वं चेति कश्चिद्वक्ष्यत्याचार्य इत्याधानप्रकरणे
कश्चिदिति वैजयन्तीकारोक्तेश्च । स चोपवासो दिवाकर्मत्वादासायं
द्रष्टव्यः^(<a href="#cite_note-78">[७८]</a>) । आहुतिस्त्वयाश्चाग्न इति ।</strong></p>
<p><strong>इति संस्काररत्नमालायां पुनःसन्धानम् ।</strong></p>
<p>इत्योकोपाह्वश्रीमत्साग्निचिद्वाजपेयपौण्डरीकयाजिसर्वतोमुखया-<br>
जिगणेशदीक्षिततनूजभट्टगोपीनाथदीक्षितविरचितायां<br>
सत्याषाढहिरण्यकेशिस्मार्तसंस्काररत्नमा-<br>
लायां षोडशं प्रकरणम् ॥ १६ ॥</p>
<ol>
<li><a href="#cite_ref-1">↑</a> ड. च. स्ना सावि ।</li>
<li><a href="#cite_ref-2">↑</a> ङ. वित्र्यै यद । च. वित्र्ययद ।</li>
<li><a href="#cite_ref-3">↑</a> धनुश्चिह्नान्तर्गतो ग्रन्थो नास्ति क. ख. पुस्तकयोः
।</li>
<li><a href="#cite_ref-4">↑</a> ङ. च. ब्राह्मणं ।</li>
<li><a href="#cite_ref-5">↑</a> ङ. आचम्य ।</li>
<li><a href="#cite_ref-6">↑</a> ग. ङ. त्वा ब्राह्मण ।</li>
<li><a href="#cite_ref-7">↑</a> ग. ङ. व द्विश्व ।</li>
<li><a href="#cite_ref-8">↑</a> ग. ङ. शभ्यर्णै ।</li>
<li><a href="#cite_ref-9">↑</a> क. स्याम एकः शु । ग. स्याम एव शु । च. स्यामः
शोणितशुक्रसं ।</li>
<li><a href="#cite_ref-10">↑</a> च. दि वाऽगा ।</li>
<li><a href="#cite_ref-11">↑</a> क. ज्ञा प्रमाणैवा ।</li>
<li><a href="#cite_ref-12">↑</a> च. वत्त्वे वे ।</li>
<li><a href="#cite_ref-13">↑</a> क. ग. व व ।</li>
<li><a href="#cite_ref-14">↑</a> क. ख. त्रव ।</li>
<li><a href="#cite_ref-15">↑</a> क. रत्वजा ।</li>
<li><a href="#cite_ref-16">↑</a> धनुश्चिह्नान्तर्गतो ग्रन्थो नास्ति क. ख. पुस्तकयोः
।</li>
<li><a href="#cite_ref-17">↑</a> क. ख. द्य ज्ञाती ।</li>
<li><a href="#cite_ref-18">↑</a> धनुश्चिह्नान्तर्गतो ग्रन्थो नास्ति क. ख. पुस्तकयोः
।</li>
<li><a href="#cite_ref-19">↑</a> ख. ग. ङ. च. दिसं ।</li>
<li><a href="#cite_ref-20">↑</a> ग. ङ. च. हैव सा ।</li>
<li><a href="#cite_ref-21">↑</a> क. मीपं ति ।</li>
<li><a href="#cite_ref-22">↑</a> ख. ङ. च. सिद्ध्यर्थमात्म ।</li>
<li><a href="#cite_ref-23">↑</a> धनुश्चिह्नान्तर्गतो ग्रन्थो नास्ति क. ख. पुस्तकयोः
।</li>
<li><a href="#cite_ref-24">↑</a> हस्तपादमिति तूचितम् ।</li>
<li><a href="#cite_ref-25">↑</a> क. ख. त् । कु ।</li>
<li><a href="#cite_ref-26">↑</a> क. ख. ग. च । त ।</li>
<li><a href="#cite_ref-27">↑</a> ग. च. त्रीन्ब्राह्म ।</li>
<li><a href="#cite_ref-28">↑</a> च. धिका ।</li>
<li><a href="#cite_ref-29">↑</a> क. ग. व.प ।</li>
<li><a href="#cite_ref-30">↑</a> ख. ग. स्मिन्पथि ।</li>
<li><a href="#cite_ref-31">↑</a> ग. रपथि ।</li>
<li><a href="#cite_ref-32">↑</a> ख. ग. संस्पृष्टे ।</li>
<li><a href="#cite_ref-33">↑</a> ग. च. च्छत्यन्या ।</li>
<li><a href="#cite_ref-34">↑</a> क. भाष्ये च प्रे ।</li>
<li><a href="#cite_ref-35">↑</a> ख. ग. ङ. च. त् । प्र ।</li>
<li><a href="#cite_ref-36">↑</a> अत्र क. पुस्तके कुक्कुभेति पाठः । तदुपरि &ldquo;कुक्कुभो
लावा इति प्रसिद्धः&rdquo; इति टिप्पणी च ।</li>
<li><a href="#cite_ref-37">↑</a> क. द्वा वोदक्याप ।</li>
<li><a href="#cite_ref-38">↑</a> क.ख. गोपालोऽ ।</li>
<li><a href="#cite_ref-39">↑</a> क. म् । नात्वान्वा ।</li>
<li><a href="#cite_ref-40">↑</a> क. पुस्तके &ldquo;प्रवसत्यपि&rdquo; इति शोधितः पाठः ।</li>
<li><a href="#cite_ref-41">↑</a> क. प्रायश्चित्तदीपि(धि)तौ ।</li>
<li><a href="#cite_ref-42">↑</a> च. शब्दे प्र ।</li>
<li><a href="#cite_ref-43">↑</a> क. न चोच्य ।</li>
<li><a href="#cite_ref-44">↑</a> क. स्य हौम्यद्र । ख. ङ. च. स्य हौम ।</li>
<li><a href="#cite_ref-45">↑</a> क. ख. च. र्थहौम्यद्र । ड. र्थहाम ।</li>
<li><a href="#cite_ref-46">↑</a> क.ख. च. च्च हौम्यद्र । ङ.च हौम ।</li>
<li><a href="#cite_ref-47">↑</a> क. जातः । आलस्ये ।</li>
<li><a href="#cite_ref-48">↑</a> क. नुनोक्तः । व्य ।</li>
<li><a href="#cite_ref-49">↑</a> ङ. च. म्- ए ।</li>
<li><a href="#cite_ref-50">↑</a> क. ख. ग. नियम्य ।</li>
<li><a href="#cite_ref-51">↑</a> ख. ग. ङ. च. तप्ताहेन ।</li>
<li><a href="#cite_ref-52">↑</a> धनुश्चिह्नान्तर्गतो ग्रन्थः क.
पुस्तकातिरिक्तपुस्तकेषु नास्ति ।</li>
<li><a href="#cite_ref-53">↑</a> अत्र क. पुस्तके &ldquo;षट्त्वं कुशोदकसाहित्येनेति
प्रायश्चित्तेन्दुशेखर उक्तम्&rdquo; इति टिप्पणी ।</li>
<li><a href="#cite_ref-54">↑</a> ग. ङ. कं चोप ।</li>
<li><a href="#cite_ref-55">↑</a> च. कृच्छ्रे द्वा ।</li>
<li><a href="#cite_ref-56">↑</a> क. न्धुमाती ।</li>
<li><a href="#cite_ref-57">↑</a> क. व्यं मूल्यं तुल्यं न ।</li>
<li><a href="#cite_ref-58">↑</a> क. व च&quot; इ ।</li>
<li><a href="#cite_ref-59">↑</a> क. णे देया ।</li>
<li><a href="#cite_ref-60">↑</a> क. ताग्निनाशे । वि ।</li>
<li><a href="#cite_ref-61">↑</a> क. मन्यान्याय ।</li>
<li><a href="#cite_ref-62">↑</a> ग. ङ. च. र्थादीनि ।</li>
<li><a href="#cite_ref-63">↑</a> क. वारोळम् ।</li>
<li><a href="#cite_ref-64">↑</a> च. तौ&ndash;यावा ।</li>
<li><a href="#cite_ref-65">↑</a> ग. न्तं चान्द्रायणं सो ।</li>
<li><a href="#cite_ref-66">↑</a> क. व्रतं चा</li>
<li><a href="#cite_ref-67">↑</a> अत्र क. पुस्तके टिप्पन्याम् &ldquo;गोक्षीरं सप्तरात्र तु
पिबेत्स्तनचतुष्टयात् । स्तनत्रयात्सप्तरात्रं सप्तरात्रं स्तनद्वयात्
। स्तनत्तथैव षड्रात्रं त्रिरात्रं वायुभुग्भवेत् । एतत्सोमायनं नाम
व्रतं कल्मषनाशनमिति प्रायश्चित्तेन्दुशेखर उक्तम्&rdquo; इति ।</li>
<li><a href="#cite_ref-68">↑</a> ग. ङ. च. कादीनां ।</li>
<li><a href="#cite_ref-69">↑</a> क. कान ।</li>
<li><a href="#cite_ref-70">↑</a> ड. च. द्यग्निकृ ।</li>
<li><a href="#cite_ref-71">↑</a> क. ख. सर्गको य ।</li>
<li><a href="#cite_ref-72">↑</a> क. ख. श्चेद्धौम्यद्र ।</li>
<li><a href="#cite_ref-73">↑</a> ग. ड. च. म्रकलशयु ।</li>
<li><a href="#cite_ref-74">↑</a> ख. स्य निचृदनुष्टुप् । द्वि ।</li>
<li><a href="#cite_ref-75">↑</a> ख. स्य पङ्क्तिः । तृ ।</li>
<li><a href="#cite_ref-76">↑</a> क. र्होमानु ।</li>
<li><a href="#cite_ref-77">↑</a> क. त्वं तथा पा ।</li>
<li><a href="#cite_ref-78">↑</a> क. व्य । अशक्तस्त्व ।</li>
</ol>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH/yajuH/taittirIyam/sUtram/hiraNyakeshI/paddhatiH/saMskAraratnamAlA/01/15_dattaputravidhiH_punaHsandhAnam_kRchChrAdiH/">१५ दत्तपुत्रविधिः, पुनःसन्धानम्, कृच्छ्रादिः </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: १५ दत्तपुत्रविधिः, पुनःसन्धानम्, कृच्छ्रादिः</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      <a href="https://github.com/vishvAsa/vedAH/actions/workflows/build.yml"><img src="https://github.com/vishvAsa/vedAH/actions/workflows/build.yml/badge.svg"> Built </a> on 2021 Aug 9 03:14:15 UTC. (<a href="http://google.com/search?q=03%3a14%3a15%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
