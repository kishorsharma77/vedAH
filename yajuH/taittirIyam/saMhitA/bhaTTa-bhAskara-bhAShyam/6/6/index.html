<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>वेदे विश्वासटिप्पन्यः  | प्रपाठकः ६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH/yajuH/taittirIyam/saMhitA/bhaTTa-bhAskara-bhAShyam/6/6/" rel="alternate" type="application/rss+xml" title="वेदे विश्वासटिप्पन्यः" />
    <link href="/vedAH/yajuH/taittirIyam/saMhitA/bhaTTa-bhAskara-bhAShyam/6/6/" rel="feed" type="application/rss+xml" title="वेदे विश्वासटिप्पन्यः" />

    <meta property="og:title" content="प्रपाठकः ६" />
<meta property="og:description" content="अनुवाकः १ संयुक्तमन्त्रः सु॒व॒र्गाय॒ वा ए॒तानि॑ लो॒काय॑ हूयन्ते॒ यद्दा᳚ख्षि॒णानि॒ द्वाभ्या॒ङ्गार्ह॑पत्ये जुहोति द्वि॒पाद्यज॑मान॒ प्रति॑ष्ठित्या॒ आग्नी᳚ध्रे जुहोत्य॒न्तरि॑ख्ष ए॒वा क्र॑मते॒ सदो॒ऽभ्यैति॑ सुव॒र्गमे॒वैन॑ल्ँलो॒कङ्ग॑मयति सौ॒रीभ्या॑मृ॒ग्भ्याङ्गार्ह॑पत्ये जुहोत्य॒मुमे॒वैन॑ल्ँलो॒कꣳ स॒मारो॑हयति॒ नय॑वत्य॒र्चाग्नी᳚ध्रे जुहोति सुव॒र्गस्य॑ लो॒कस्या॒भिनी᳚त्यै॒ दिव॑ङ्गच्छ॒ सुव॑ प॒तेति॒ हिर॑ण्यम् [1]
हु॒त्वोद्गृ॑ह्णाति सुव॒र्गमे॒वैन॑ल्ँलो॒कङ्ग॑मयति रू॒पेण॑ वो रू॒पम॒भ्यैमीत्या॑ह रू॒पेण॒ ह्या॑साꣳ रू॒पम॒भ्यैति॒ यद्धिर॑ण्येन
मन्त्रः सु॒व॒र्गाय॒ वा ए॒तानि॑ लो॒काय॑ हूयन्ते॒ , यद् दा᳚ख्षि॒णानि॑ ।
द्वाभ्या॒ङ् गार्ह॑पत्ये जुहोति ।
द्वि॒पाद्यज॑मान॒ प्रति॑ष्ठित्यै ।
आग्नी᳚ध्रे जुहोति ।
अ॒न्तरि॑ख्ष ए॒वा क्र॑मते ।
सदो॒ऽभ्यैति॑ । सु॒व॒र्गमे॒वैन॑ल्ँ लो॒कङ् ग॑मयति ।" />
<meta property="og:type" content="article" />
<meta property="og:url" content="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/" /><meta property="article:section" content="yajuH" />



<meta itemprop="name" content="प्रपाठकः ६">
<meta itemprop="description" content="अनुवाकः १ संयुक्तमन्त्रः सु॒व॒र्गाय॒ वा ए॒तानि॑ लो॒काय॑ हूयन्ते॒ यद्दा᳚ख्षि॒णानि॒ द्वाभ्या॒ङ्गार्ह॑पत्ये जुहोति द्वि॒पाद्यज॑मान॒ प्रति॑ष्ठित्या॒ आग्नी᳚ध्रे जुहोत्य॒न्तरि॑ख्ष ए॒वा क्र॑मते॒ सदो॒ऽभ्यैति॑ सुव॒र्गमे॒वैन॑ल्ँलो॒कङ्ग॑मयति सौ॒रीभ्या॑मृ॒ग्भ्याङ्गार्ह॑पत्ये जुहोत्य॒मुमे॒वैन॑ल्ँलो॒कꣳ स॒मारो॑हयति॒ नय॑वत्य॒र्चाग्नी᳚ध्रे जुहोति सुव॒र्गस्य॑ लो॒कस्या॒भिनी᳚त्यै॒ दिव॑ङ्गच्छ॒ सुव॑ प॒तेति॒ हिर॑ण्यम् [1]
हु॒त्वोद्गृ॑ह्णाति सुव॒र्गमे॒वैन॑ल्ँलो॒कङ्ग॑मयति रू॒पेण॑ वो रू॒पम॒भ्यैमीत्या॑ह रू॒पेण॒ ह्या॑साꣳ रू॒पम॒भ्यैति॒ यद्धिर॑ण्येन
मन्त्रः सु॒व॒र्गाय॒ वा ए॒तानि॑ लो॒काय॑ हूयन्ते॒ , यद् दा᳚ख्षि॒णानि॑ ।
द्वाभ्या॒ङ् गार्ह॑पत्ये जुहोति ।
द्वि॒पाद्यज॑मान॒ प्रति॑ष्ठित्यै ।
आग्नी᳚ध्रे जुहोति ।
अ॒न्तरि॑ख्ष ए॒वा क्र॑मते ।
सदो॒ऽभ्यैति॑ । सु॒व॒र्गमे॒वैन॑ल्ँ लो॒कङ् ग॑मयति ।">

<meta itemprop="wordCount" content="6715">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः ६"/>
<meta name="twitter:description" content="अनुवाकः १ संयुक्तमन्त्रः सु॒व॒र्गाय॒ वा ए॒तानि॑ लो॒काय॑ हूयन्ते॒ यद्दा᳚ख्षि॒णानि॒ द्वाभ्या॒ङ्गार्ह॑पत्ये जुहोति द्वि॒पाद्यज॑मान॒ प्रति॑ष्ठित्या॒ आग्नी᳚ध्रे जुहोत्य॒न्तरि॑ख्ष ए॒वा क्र॑मते॒ सदो॒ऽभ्यैति॑ सुव॒र्गमे॒वैन॑ल्ँलो॒कङ्ग॑मयति सौ॒रीभ्या॑मृ॒ग्भ्याङ्गार्ह॑पत्ये जुहोत्य॒मुमे॒वैन॑ल्ँलो॒कꣳ स॒मारो॑हयति॒ नय॑वत्य॒र्चाग्नी᳚ध्रे जुहोति सुव॒र्गस्य॑ लो॒कस्या॒भिनी᳚त्यै॒ दिव॑ङ्गच्छ॒ सुव॑ प॒तेति॒ हिर॑ण्यम् [1]
हु॒त्वोद्गृ॑ह्णाति सुव॒र्गमे॒वैन॑ल्ँलो॒कङ्ग॑मयति रू॒पेण॑ वो रू॒पम॒भ्यैमीत्या॑ह रू॒पेण॒ ह्या॑साꣳ रू॒पम॒भ्यैति॒ यद्धिर॑ण्येन
मन्त्रः सु॒व॒र्गाय॒ वा ए॒तानि॑ लो॒काय॑ हूयन्ते॒ , यद् दा᳚ख्षि॒णानि॑ ।
द्वाभ्या॒ङ् गार्ह॑पत्ये जुहोति ।
द्वि॒पाद्यज॑मान॒ प्रति॑ष्ठित्यै ।
आग्नी᳚ध्रे जुहोति ।
अ॒न्तरि॑ख्ष ए॒वा क्र॑मते ।
सदो॒ऽभ्यैति॑ । सु॒व॒र्गमे॒वैन॑ल्ँ लो॒कङ् ग॑मयति ।"/>

      
    

    <script src="/vedAH/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/vedAH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vishvAsa\/vedAH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH\/edit\/content\/\u0022,\u0022mainSections\u0022:[\u0022atharva\u0022],\u0022mainsections\u0022:[\u0022atharva\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/vedAH\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/vedAH\/yajuH\/taittirIyam\/saMhitA\/bhaTTa-bhAskara-bhAShyam\/6\/6\/".replace(basePath, "/");
    pageVars.pageParams = {};
    pageVars.pageSource = "yajuH\/taittirIyam\/saMhitA\/bhaTTa-bhAskara-bhAShyam\/6\/6.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/vedAH/webpack_dist/main-bundle.js"></script>
    <script src="/vedAH/webpack_dist/transliteration-bundle.js"></script>
    <script src="/vedAH/non_webpack_js/disqus.js"></script>
    <script src="/vedAH/webpack_dist/ui_lib-bundle.js"></script>
    <script src="/vedAH/webpack_dist/search-bundle.js"></script>

    <link rel="stylesheet" href="/vedAH/css/fonts.css">
    <link rel="stylesheet" href="/vedAH/css/@fortawesome/fontawesome-free/css/solid.min.css">
    

    <link rel="stylesheet" href="/vedAH/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/" />
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/vedAH/" class="btn col border">
            <i class="fas fa-gopuram ">वेदे विश्वासटिप्पन्यः <br/> प्रपाठकः ६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः ६">प्रपाठकः ६</h1>
    
    <a id="editLink" class="btn btn-primary"  href="https://github.com/vishvAsa/vedAH/edit/content/yajuH/taittirIyam/saMhitA/bhaTTa-bhAskara-bhAShyam/6/6.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अनवक-१">अनुवाकः १</h2>
<h3 id="सयकतमनतर">संयुक्तमन्त्रः</h3>
<p>सु॒व॒र्गाय॒ वा ए॒तानि॑ लो॒काय॑ हूयन्ते॒ यद्दा᳚ख्षि॒णानि॒ द्वाभ्या॒ङ्गार्ह॑पत्ये जुहोति द्वि॒पाद्यज॑मान॒ प्रति॑ष्ठित्या॒ आग्नी᳚ध्रे जुहोत्य॒न्तरि॑ख्ष ए॒वा क्र॑मते॒ सदो॒ऽभ्यैति॑ सुव॒र्गमे॒वैन॑ल्ँलो॒कङ्ग॑मयति सौ॒रीभ्या॑मृ॒ग्भ्याङ्गार्ह॑पत्ये जुहोत्य॒मुमे॒वैन॑ल्ँलो॒कꣳ स॒मारो॑हयति॒ नय॑वत्य॒र्चाग्नी᳚ध्रे जुहोति सुव॒र्गस्य॑ लो॒कस्या॒भिनी᳚त्यै॒ दिव॑ङ्गच्छ॒ सुव॑ प॒तेति॒ हिर॑ण्यम् [1]<br>
हु॒त्वोद्गृ॑ह्णाति सुव॒र्गमे॒वैन॑ल्ँलो॒कङ्ग॑मयति रू॒पेण॑ वो रू॒पम॒भ्यैमीत्या॑ह रू॒पेण॒ ह्या॑साꣳ रू॒पम॒भ्यैति॒ यद्धिर॑ण्येन</p>
<h3 id="मनतर">मन्त्रः</h3>
<p>सु॒व॒र्गाय॒ वा ए॒तानि॑ लो॒काय॑ हूयन्ते॒ , यद् दा᳚ख्षि॒णानि॑ ।<br>
द्वाभ्या॒ङ् गार्ह॑पत्ये जुहोति ।<br>
द्वि॒पाद्यज॑मान॒ प्रति॑ष्ठित्यै ।<br>
आग्नी᳚ध्रे जुहोति ।<br>
अ॒न्तरि॑ख्ष ए॒वा क्र॑मते ।<br>
सदो॒ऽभ्यैति॑ ।
सु॒व॒र्गमे॒वैन॑ल्ँ लो॒कङ् ग॑मयति ।<br>
सौ॒रीभ्या॑म् ऋ॒ग्भ्याङ् गार्ह॑पत्ये जुहोति ।<br>
अ॒मुमे॒वैन॑ल्ँ लो॒कꣳ स॒मारो॑हयति ।<br>
नय॑वत्य॒र्चाऽऽग्नी᳚ध्रे जुहोति ।<br>
सु॒व॒र्गस्य॑ लो॒कस्या॒भिनी᳚त्यै ।<br>
दिव॑ङ् गच्छ॒ सुव॑ प॒तेति॒ , हिर॑ण्यꣳ हु॒त्वोद्गृ॑ह्णाति । [1]<br>
सु॒व॒र्गमे॒वैन॑ल्ँ लो॒कङ् ग॑मयति ।<br>
&ldquo;रू॒पेण॑ वो रू॒पम॒भ्यैमि॑&rdquo;+ इत्या॑ह ।<br>
रू॒पेण॒ ह्या॑साꣳ रू॒पम॒भ्यैति॒ यद्धिर॑ण्येन ।</p>
<h4 id="टक">टीका</h4>
<p>1सुवर्गाय वा इत्यादि ॥ द्वाभ्यामिति । हिरण्यं प्रतिबद्ध्य घृतेऽवधाय जुहेति &lsquo;उदु त्यं चित्रम्&rsquo; इति । आग्नीध्र इति । &lsquo;अग्ने नय'1 इति सदोभ्यैति आभिमुख्येनागच्छति तेन स्वर्गमेनं गमयति । रूपेण घृतं हिरण्यं चोद्गृहीतं धारयन् &lsquo;रूपेण वः&rsquo; इति दक्षिणा अभ्येति । तत्रासामनेन रूपेण इदमभिगमनम् यदिदं हिरण्येन । तस्माद्रूपेणेत्युच्यते इत्यर्थः ॥.</p>
<h3 id="सयकतमनतर-1">संयुक्तमन्त्रः</h3>
<p>तु॒थो वो॑ वि॒श्ववे॑दा॒ वि भ॑ज॒त्वित्या॑ह तु॒थो ह॑ स्म॒ वै वि॒श्ववे॑दा दे॒वाना॒न्दख्षि॑णा॒ वि भ॑जति॒ तेनै॒वैना॒ वि भ॑जत्ये॒तत्ते॑ अग्ने॒ राधः॑ [2]<br>
ऐति॒ सोम॑च्युत॒मित्या॑ह॒ सोम॑च्युत॒॒ ह्य॑स्य॒ राध॒ ऐति॒ तन्मि॒त्रस्य॑ प॒था न॒येत्या॑ह॒ शान्त्या॑</p>
<h3 id="मनतर-1">मन्त्रः</h3>
<p>तु॒थो वो॑ वि॒श्ववे॑दा॒ वि भ॑ज॒त्वित्या॑ह ।<br>
तु॒थो ह॑ स्म॒ वै वि॒श्ववे॑दा दे॒वाना॒न्दख्षि॑णा॒ वि भ॑जति ।<br>
तेनै॒वैना॒ वि भ॑जति ।<br>
ए॒तत् ते॑ अग्ने॒ राध॒ ऐति॒ सोम॑च्युत॒म् इत्या॑ह । [2]<br>
सोम॑च्युत॒॒ ह्य॑स्य॒ राध॒ ऐति॒ तन् मि॒त्रस्य॑ प॒था न॒य + इत्या॑ह । शान्त्यै᳚ ।</p>
<h4 id="टक-1">टीका</h4>
<p>2तुथो व इति ॥ दक्षिणा यजमानो विभजति चतुर्धा । तुथो नाम कश्चिद्विश्ववेदास्सर्वदेवविदितसर्वधनः देवानां दक्षिणा विभजति स्म । तस्मादेतद्वदन् तेनैवैना विभजति । &lsquo;एतत्ते अग्ने&rsquo; इति दक्षिणानयनम् । सोमच्युतं हीति । सोमेन च्युतं च्यावितं रायो धनं तस्य सकाशमैति आगच्छति सोमयागफलं प्राप्नोति । &lsquo;तृतीयाकर्मणि&rsquo; इति सोमच्युतशब्दे पर्वूपदप्रकृतिस्वरत्वम्, &lsquo;हि च&rsquo; इत्याख्यातस्य निघाताभावः । &lsquo;मित्रस्य पथा नय'4 इति वचनं शान्त्यै सुखाय भवति; सुखकारित्वान्मित्रस्य ॥</p>
<h3 id="सयकतमनतर-2">संयुक्तमन्त्रः</h3>
<p>ऋ॒तस्य॑ प॒था प्रेत॑ च॒न्द्रद॑ख्षिणा॒ इत्या॑ह स॒त्यव्ँवा ऋ॒तꣳ स॒त्येनै॒वैना॑ ऋ॒तेन॒ वि भ॑जति य॒ज्ञस्य॑ प॒था सु॑वि॒ता नय॑न्ती॒रित्या॑ह य॒ज्ञस्य॒ ह्ये॑ता प॒था यन्ति॒ यद्दख्षि॑णा ब्राह्म॒णम॒द्य रा᳚ध्यासम् [3]<br>
ऋषि॑मार्षे॒यमित्या॑है॒ष वै ब्रा᳚ह्म॒ण ऋषि॑रार्षे॒यो यश्शु॑श्रु॒वान्तस्मा॑दे॒वमा॑ह॒ वि सुव॒ पश्य॒ व्य॑न्तरि॑ख्ष॒मित्या॑ह सुव॒र्गमे॒वैन॑ल्ँलो॒कङ्ग॑मयति॒ यत॑स्व सद॒स्यै॑रित्या॑ह मित्र॒त्वाया॒स्मद्दा᳚त्रा देव॒त्रा ग॑च्छत॒ मधु॑मती प्र दा॒तार॒मा वि॑श॒तेत्या॑ह व॒यमि॒ह प्र॑दा॒तार॒स्स्मो᳚ऽस्मान॒मुत्र॒ मधु॑मती॒रा वि॑श॒तेति॑ [4]<br>
वावैतदा॑ह॒</p>
<h3 id="मनतर-2">मन्त्रः</h3>
<p>ऋ॒तस्य॑ प॒था प्रेत॑ च॒न्द्रद॑ख्षिणा॒ इत्या॑ह ।<br>
स॒त्यव्ँ वा ऋ॒तम् ।<br>
स॒त्येनै॒वैना॑ ऋ॒तेन॒ वि भ॑जति ।<br>
&ldquo;य॒ज्ञस्य॑ प॒था सु॑वि॒ता नय॑न्ती॒र्&rdquo; इत्या॑ह ।<br>
य॒ज्ञस्य॒ ह्ये॑ता प॒था यन्ति॒ यद् दख्षि॑णा ।<br>
ब्राह्म॒णम॒द्य रा᳚ध्यासम्  ऋषि॑मार्षे॒यम् इत्या॑ह । [3]<br>
ए॒ष वै ब्रा᳚ह्म॒ण ऋषि॑रार्षे॒यो यश् शु॑श्रु॒वान् ।<br>
तस्मा॑द् ए॒वमा॑ह ।<br>
वि सुव॒ पश्य॒ व्य॑न्तरि॑ख्ष॒म् इत्या॑ह ।<br>
सुव॒र्गमे॒वैन॑ल्ँ लो॒कङ् ग॑मयति ।<br>
&ldquo;यत॑स्व सद॒स्यै॑र्&rdquo; इत्या॑ह ।
मि॒त्र॒त्वाय॑ ।
&ldquo;अ॒स्मद् दा᳚त्रा देव॒त्रा ग॑च्छत॒ मधु॑मती प्र दा॒तार॒मा वि॑श॒त&rdquo;+ इत्या॑ह ।<br>
व॒यमि॒ह प्र॑दा॒तार॒स् स्मो᳚ऽस्मान॒मुत्र॒ मधु॑मती॒रा वि॑श॒त + इति॒ वावैतदा॑ह । [4]</p>
<h4 id="टक-2">टीका</h4>
<p>3ऋतस्येत्यादि ॥ गतम् । यज्ञस्य हि पथा मार्गेण उत्तरेण यन्ति गच्छन्ति । दक्षिणादानं - ब्राह्मणमित्यादि । आत्रेयाय प्रथमाय हिरण्यं ददाति एष वै ब्राह्मण ऋषिश्च द्रष्टा च । आर्षेयः ऋषेर्द्रष्टुश्चापत्यम् । कः? यश्शुश्रुवान् । श्रुतार्थ इत्येके । षडङ्गविदित्यन्ये । &lsquo;इतश्चानिङः&rsquo; इति ठक् । विसुव इत्यादि । गतम् । मित्रत्वायेति। &lsquo;यतस्व सदस्यैः&rsquo; इति वचनं सदस्यैर्मित्रत्वाय भवति । &lsquo;अस्मद्दात्राः'6 इति नीतानुमन्त्रणगम् । वयमिहेत्यादि । इहास्मिन् लोके वयं स्मः प्रदातारः । अमुत्र परलोके अस्मान् मधुमतीः मधुरफलवत्यः आविशतेत्येतदनेन प्रतिपाद्यते इति दर्शयति । अस्मद्दात्रा अस्मद्दातृका यूयं देवत्रा देवीभूता अस्मानमुत्रागच्छतेति दर्शनात् ॥</p>
<h3 id="सयकतमनतर-3">संयुक्तमन्त्रः</h3>
<p>हिर॑ण्यन्ददाति॒ ज्योति॒र्वै हिर॑ण्य॒ञ्ज्योति॑रे॒व पु॒रस्ता᳚द्धत्ते सुव॒र्गस्य॑ लो॒कस्यानु॑ख्यात्या अ॒ग्नीधे॑ ददात्य॒ग्निमु॑खाने॒वर्तून्प्री॑णाति ब्र॒ह्मणे॑ ददाति॒ प्रसू᳚त्यै॒ होत्रे॑ ददात्या॒त्मा वा ए॒ष य॒ज्ञस्य॒ यद्धोता॒त्मान॑मे॒व य॒ज्ञस्य॒ दख्षि॑णाभि॒स्सम॑र्धयति ॥ [5]</p>
<h3 id="मनतर-3">मन्त्रः</h3>
<p>हिर॑ण्यन् ददाति ।<br>
ज्योति॒र्वै हिर॑ण्यम् ।<br>
ज्योति॑रे॒व पु॒रस्ता᳚द् धत्ते ।<br>
सु॒व॒र्गस्य॑ लो॒कस्यानु॑ख्यात्यै ।<br>
अ॒ग्नीधे॑ ददाति ।<br>
अ॒ग्निमु॑खान् ए॒वर्तून् प्री॑णाति ।<br>
ब्र॒ह्मणे॑ ददाति॒ प्रसू᳚त्यै ।<br>
होत्रे॑ ददाति ।<br>
आ॒त्मा वा ए॒ष य॒ज्ञस्य॒ यद्धोता᳚ ।<br>
आ॒त्मान॑मे॒व य॒ज्ञस्य॒ दख्षि॑णाभि॒स् सम॑र्धयति ॥ [5]</p>
<h4 id="टक-3">टीका</h4>
<p>4हिरण्यमित्यादि ॥ पुरस्तादग्रतो धत्ते धारितं भवति स्वर्गस्य प्रकाशनार्थम् । एवं वाक्यशेषत्वात् पूर्व हिरण्यं ददातीति गम्यते । अग्नीध इत्यादि । अग्निमुखानग्निप्रथमान् अग्निना सहितानित्यर्थः । ऋतावुत्पद्यतेऽग्निः तेन सह तदाधारानृतून्प्रीणयति । ब्रह्मणे दानं प्रसूत्यै अनुज्ञानाय भवति । यज्ञस्यात्मा होता । तस्मादस्मै दानात् यज्ञस्यात्मानमेव दक्षिणाभिस्समृद्धं करोति ॥</p>
<p>इति षष्ठे षष्ठे प्रथमोनुवाकः ॥</p>
<h2 id="अनवक-२">अनुवाकः २</h2>
<h3 id="सयकतमनतर-4">संयुक्तमन्त्रः</h3>
<p>स॒मि॒ष्ट॒य॒जूꣳषि॑ जुहोति य॒ज्ञस्य॒ समि॑ष्ट्यै॒ यद्वै य॒ज्ञस्य॑ क्रू॒रय्ँयद्विलि॑ष्ट॒य्ँयद॒त्येति॒ यन्नात्येति॒ यद॑तिक॒रोति॒ यन्नापि॑ क॒रोति॒ तदे॒व तै प्री॑णाति॒</p>
<h3 id="मनतर-4">मन्त्रः</h3>
<p>स॒मि॒ष्ट॒य॒जूꣳषि॑ जुहोति ।<br>
य॒ज्ञस्य॒ समि॑ष्ट्यै ।<br>
यद्वै य॒ज्ञस्य॑ क्रू॒रय्ँ यद्विलि॑ष्टँ॒य् , यद॒त्येति॒  यन्नात्येति॒ , यद॑तिक॒रोति॒  यन्नापि॑ क॒रोति॒ , तदे॒व तै प्री॑णाति ।</p>
<h4 id="टक-4">टीका</h4>
<p>1समिष्टयजूंषीत्यादि ॥ यज्ञस्यसमिष्टत्वार्थाय यागहोमाः &ldquo;धाता रातिः&rsquo; इत्याद्याः समिष्टयजूंषि । तेषां होमो यज्ञस्य समिष्ट्यै सम्यगिष्टत्वाय भवति । यद्वा इत्यादि । यज्ञस्य संबन्धि क्रूरादिकं ततस्समिष्टयजुर्भिः प्रीणाति सुखहेतुमेव करोति शमयतीति यावत् । यद्वा - प्रीणातिः क्रूरपूरणकर्मा क्रूरादिदोषगर्तं पूरणेन समीकरोति यज्ञं ततः क्रूरं हिंसायुक्तं विलिष्टं संकुचितम् । लिश अल्पीभावे । अत्यय उत्कर्षः कालोत्कर्षः प्रमाणोत्कर्षश्च । अनत्ययश्चोदितस्यात्ययस्य द्विप्रकारस्याभावः । अतिकरणं अतिरिक्तं करणम् । अकरणं लोपः प्राप्तस्यानुष्ठानविस्मराणम् । अपिशब्दस्समुच्चये ॥</p>
<h3 id="सयकतमनतर-5">संयुक्तमन्त्रः</h3>
<p>नव॑ जुहोति॒ नव॒ वै पुरु॑षे प्रा॒णा पुरु॑षेण य॒ज्ञस्सम्मि॑तो॒ यावा॑ने॒व य॒ज्ञस्तम्प्री॑णाति॒ षडृग्मि॑याणि जुहोति॒ षड्वा ऋ॒तव॑ ऋ॒तूने॒व प्री॑णाति॒ त्रीणि॒ यजूꣳ॑षि [6]<br>
त्रय॑ इ॒मे लो॒का इ॒माने॒व लो॒कान्प्री॑णाति॒ यज्ञ॑ य॒ज्ञङ्ग॑च्छ य॒ज्ञप॑तिङ्ग॒च्छेत्या॑ह य॒ज्ञप॑तिमे॒वैन॑ङ्गमयति॒ स्वाय्ँयोनि॑ङ्ग॒च्छेत्या॑ह॒ स्वामे॒वैन॒य्ँयोनि॑ङ्गमयत्ये॒ष ते॑ य॒ज्ञो य॑ज्ञपते स॒हसू᳚क्तवाकस्सु॒वीर॒ इत्या॑ह॒ यज॑मान ए॒व वी॒र्य॑न्दधाति</p>
<h3 id="मनतर-5">मन्त्रः</h3>
<p>नव॑ जुहोति ।<br>
नव॒ वै पुरु॑षे प्रा॒णाः ।<br>
पुरु॑षेण य॒ज्ञस् सम्मि॑तः ।<br>
यावा॑ने॒व य॒ज्ञस् तम् प्री॑णाति ।<br>
षडृग्मि॑याणि जुहोति ।<br>
षड्वा ऋ॒तवः॑ । ऋ॒तूने॒व प्री॑णाति ।<br>
त्रीणि॒ यजूꣳ॑षि । [6]<br>
त्रय॑ इ॒मे लो॒काः । इ॒माने॒व लो॒कान् प्री॑णाति ।<br>
&ldquo;यज्ञ॑ य॒ज्ञङ् ग॑च्छ , य॒ज्ञप॑तिङ् ग॒च्छ&rdquo;+ इत्या॑ह<br>
य॒ज्ञप॑तिमे॒वैन॑ङ् गमयति ।<br>
&ldquo;स्वाय्ँ योनि॑ङ् ग॒च्छ&rdquo;+ इत्या॑ह ।<br>
स्वामे॒वैन॒य्ँ योनि॑ङ् गमयति ।<br>
&ldquo;ए॒ष ते॑ य॒ज्ञो य॑ज्ञपते स॒हसू᳚क्तवाकस् सु॒वीर॒&rdquo; इत्या॑ह ।<br>
यज॑मान ए॒व वी॒र्य॑न् दधाति ।</p>
<h4 id="टक-5">टीका</h4>
<p>2नवेत्यादि ॥ गतम् । षडृग्मियाणीति । ऋक्प्रभवाणि षट्समिष्टयजूंषि आद्यानि । &lsquo;एकाचो नित्यं मयड्वा छन्दसि&rsquo; इति मयट्, वर्णविकारश्छान्दसः, अयस्मयादित्वेन पदत्वात्कुत्वम्, भत्वात् जस्त्वाभावः । यजूंषि &lsquo;यज्ञ यज्ञं गच्छ&rsquo; इत्यादीनि त्रीणि समिष्टयजूंषि । यज्ञपतिमेवेति । यज्ञमेनं यज्ञपतिं यजमानं गमयति प्रापयति स्वां योनिं यजमानमेव यज्ञं गमयति । वीर्यं दधातीति । सुवीर इति लिङ्गात् ॥</p>
<h3 id="सयकतमनतर-6">संयुक्तमन्त्रः</h3>
<p>वासि॒ष्ठो ह॑ सात्यह॒व्यो दे॑वभा॒गम्प॑प्रच्छ॒ यथ्सृञ्ज॑यान्बहुया॒जिनोऽयी॑यजो य॒ज्ञे [7]<br>
य॒ज्ञम्प्रत्य॑तिष्ठि॒पा ३ य॒ज्ञप॒ता ३ विति॒</p>
<h3 id="मनतर-6">मन्त्रः</h3>
<p>वा॒सि॒ष्ठो ह॑ सात्यह॒व्यो दे॑वभा॒गम् प॑प्रच्छ ।<br>
यथ् सृञ्ज॑यान् बहुया॒जिनोऽयी॑यजो य॒ज्ञे य॒ज्ञम् प्रत्य॑तिष्ठि॒पा३ य॒ज्ञप॒ता३व् इति॑ ।[7]</p>
<h4 id="टक-6">टीका</h4>
<p>3वासिष्ठ इत्यादि ॥ वासिष्ठो वसिष्ठगोत्रः । ऋष्यण् । सत्यहव्यस्यापत्यं सात्यहव्यः । स एवाण्, शिवादिर्वा द्रष्टव्यः । स देवभागं नाम पप्रच्छ पृष्टवान् । कथमित्याह - यदित्यादि ॥ यदा त्वं सृंजयान् देशविशेषवासिनो बहुयाजिनः बहुभिः क्रतुभिरिष्टवतः । यद्वा - सोमयाजिनो बहुयाजिनः तान् बहुश आहृतसोमान् साध्वाचारान् अयीयजः याजितवानसि । यजतेर्ण्यन्ताल्लुङि चङादि । तदानीं किं त्वं यज्ञे यज्ञं प्रत्यतिष्ठिपः? आहोस्वित् यज्ञपतौ यज्ञं प्रत्यतिष्ठिपः? इति । स्थापयतेर्लुङि चङादौ &lsquo;तिष्ठतेरित्&rsquo; इतीत्वम् । उभयत्रापि &lsquo;विचार्यमाणा- नाम्&rsquo; इति प्लुतः । उत्तरत्र &lsquo;एचोप्रगृह्यस्य&rsquo; इत्याकारोकारौ ॥</p>
<h3 id="सयकतमनतर-7">संयुक्तमन्त्रः</h3>
<p>स हो॑वाच य॒ज्ञप॑ता॒विति॑ स॒त्याद्वै सृञ्ज॑या॒ परा॑ बभूवु॒रिति॑</p>
<h3 id="मनतर-7">मन्त्रः</h3>
<p>स हो॑वाच -<br>
य॒ज्ञप॑ता॒विति॑ ।<br>
स॒त्याद्वै सृञ्ज॑या॒ परा॑ बभूवु॒र् इति॑ ।</p>
<h4 id="टक-7">टीका</h4>
<p>4स होवाचेत्यादि ॥ यज्ञपतौ यज्ञमहं प्रत्यतिष्ठिपमिति स देवभाग उवाच । अथ वासिष्ठ उवाच - तर्हि तेनैव कारणेन ते सृञ्जयाः साध्वाचारा अपि त्वया अयथाकारिणा याज्यमानाः सत्यात्पराबभूवुः विनष्टास्सत्यात्प्रच्युताः । यद्वा - सत्यं कारणम् । सत्यात्कारणादेव सृंजयाः, पराभूता सृंजया इति श्रुतम् । तत्र समीचीनमिदं कारणमिति ॥</p>
<h3 id="सयकतमनतर-8">संयुक्तमन्त्रः</h3>
<p>होवाच य॒ज्ञे वाव य॒ज्ञ प्र॑ति॒ष्ठाप्य॑ आसी॒द्यज॑मान॒स्याप॑राभावा॒येति॒</p>
<h3 id="मनतर-8">मन्त्रः</h3>
<p>होवाच य॒ज्ञे वाव य॒ज्ञ प्र॑ति॒ष्ठाप्य॑ आसी॒त्
यज॑मान॒स्याप॑राभावा॒य + इति ।</p>
<h4 id="टक-8">टीका</h4>
<p>5क तर्हि यज्ञः प्रतिष्ठाप्य इति? आह - स एव वासिष्ठः । यज्ञ एव यज्ञः प्रतिष्ठाप्य आसीत् भवति । छान्दसो लुङ् । यद्वा - एवं पूर्वैश्शिष्टैराचरितमासीत् । तत्खलु यजमानस्याविनाशाय भवति ॥</p>
<h3 id="सयकतमनतर-9">संयुक्तमन्त्रः</h3>
<p>देवा॑ गातुविदो गा॒तुव्ँवि॒त्त्वा गा॒तुमि॒तेत्या॑ह य॒ज्ञ ए॒व य॒ज्ञम्प्रति॑ ष्ठापयति॒ यज॑मान॒स्याप॑राभावाय ॥ [8]</p>
<h3 id="मनतर-9">मन्त्रः</h3>
<p>देवा॑ गातुविदो गा॒तुव्ँ वि॒त्त्वा गा॒तुमि॒तेत्या॑ह ।<br>
य॒ज्ञ ए॒व य॒ज्ञम् प्रति॑ ष्ठापयति ।<br>
यज॑मान॒स्याप॑राभावाय ॥ [8]</p>
<h4 id="टक-9">टीका</h4>
<p>6अथ कः पुनस्स प्रकारः येन यज्ञे यज्ञस्स्थापितो भवतीत्याह - देवा इत्यादि ॥ अनेन समिष्टयजुषा यज्ञे समापिते यज्ञ एव यज्ञः प्रतिष्ठापितो भवति, &lsquo;वाते धाः&rsquo; इति लिङ्गात् । वातो हीश्वरस्य क्रियासमष्टिरूपो यज्ञात्मा विष्णुरिति ॥</p>
<p>इति षष्ठे षष्ठे द्वितीयोनुवाकः ॥</p>
<h3 id="सयकतमनतर-10">संयुक्तमन्त्रः</h3>
<p>अ॒व॒भृ॒थ॒य॒जूꣳषि॑ जुहोति॒ यदे॒वार्वा॒चीन॒मेक॑हायना॒देन॑ क॒रोति॒ तदे॒व तैरव॑ यजते॒</p>
<h3 id="मनतर-10">मन्त्रः</h3>
<p>अ॒व॒भृ॒थ॒य॒जूꣳषि॑ जुहोति ।<br>
यदे॒वार्वा॒चीन॒मेक॑हायना॒देन॑ क॒रोति॒ , तदे॒व तैरव॑ यजते ।</p>
<h4 id="टक-10">टीका</h4>
<p>1अवभृथयजूंषीत्यादि ॥ शाकलमन्त्रैः &lsquo;देवकृतस्य&rsquo; इत्यादिभिः । यदेवेति । एकहायनात् एकवर्षादेकसंवत्सरानुवृत्तौ एनसः पापात् अर्वाचीनं यदेनः करोति तत्सर्वं तैरवयजते सर्वं नाशयतीत्यर्थः । संवत्सरा[व]धिकत्वात् कर्मणां शुभाशुभानाम् । यद्वा - एक एव हायन एकहायनः । दासीभारादिर्द्रष्टव्यः । निषेकादारभ्य एकहायनो जन्मकालः । तत ऊर्ध्वमितोर्वाचीनं इतः प्राक् यदेनः करोति तत्सर्वं नाशयति; गर्भे न कर्तृत्वमस्वतन्त्रत्वादित्याहुः ॥</p>
<h3 id="सयकतमनतर-11">संयुक्तमन्त्रः</h3>
<p>ऽपो॑ऽवभृ॒थमवै᳚त्य॒फ्सु वै वरु॑णस्सा॒ख्षादे॒व वरु॑ण॒मव॑ यजते॒</p>
<h3 id="मनतर-11">मन्त्रः</h3>
<p>अपो॑ऽवभृ॒थमवै॑ति ।<br>
अ॒फ्सु वै वरु॑णः ।<br>
सा॒ख्षादे॒व वरु॑ण॒मव॑ यजते ।</p>
<h4 id="टक-11">टीका</h4>
<p>2अपोवभृथमित्यादि ॥ तादर्थ्यात्ताच्छब्द्यम् । अवभृथार्था अपो गच्छन्ति । अवभृथार्थं वा अपोवैति विभक्तिव्यत्ययो वा । अप्सु अवभृथाख्यं कर्म प्रतिपद्यते इति । अप्सु वा इत्यादि । साक्षादव्यवधानेनैव वरुणं वारकं पाप्मादिकं अवयजते नाशयति । यद्वा - वरुणमपांपतिं देवं साक्षादेवाव्यवधानेनैव अवयजते अधस्तात्पूजयति, अपामन्तरिति यावत् ॥</p>
<h3 id="सयकतमनतर-12">संयुक्तमन्त्रः</h3>
<p>वर्त्म॑ना॒ वा अ॒न्वित्य॑ य॒ज्ञꣳ रख्षाꣳ॑सि जिघाꣳसन्ति॒ साम्ना᳚ प्रस्तो॒तान्ववै॑ति॒ साम॒ वै र॑ख्षो॒हा रख्ष॑सा॒मप॑हत्यै॒ त्रिर्नि॒धन॒मुपै॑ति॒ त्रय॑ इ॒मे लो॒का ए॒भ्य ए॒व लो॒केभ्यो॒ रख्षाꣳ॑सि [9]<br>
अप॑ हन्ति॒ पुरु॑षपुरुषो नि॒धन॒मुपै॑ति॒ पुरु॑षपुरुषो॒ हि र॑ख्ष॒स्वी रख्ष॑सा॒मप॑हत्या</p>
<h3 id="मनतर-12">मन्त्रः</h3>
<p>वर्त्म॑ना॒ वा अ॒न्वित्य॑ य॒ज्ञꣳ रख्षाꣳ॑सि जिघाꣳसन्ति ।<br>
साम्ना᳚ प्रस्तो॒ता ऽन्ववै॑ति ।<br>
साम॒ वै र॑ख्षो॒हा । रख्ष॑सा॒मप॑हत्यै ।<br>
त्रिर् नि॒धन॒मुपै॑ति ।<br>
त्रय॑ इ॒मे लो॒काः । ए॒भ्य ए॒व लो॒केभ्यो॒ रख्षाꣳ॑स्य् अप॑ हन्ति । [9]<br>
पुरु॑षपुरुषो नि॒धन॒मुपै॑ति ।<br>
पुरु॑षपुरुषो॒ हि र॑ख्ष॒स्वी । रख्ष᳚सा॒मप॑हत्यै ।</p>
<h4 id="टक-12">टीका</h4>
<p>3वर्त्मना वा इत्यादि ॥ येन वर्त्मना यज्ञकारिणः ऋत्विग्यजमाना अवभृथार्थं गच्छन्ति तेनान्वित्य अनुगम्य तं यज्ञं रक्षांसि हन्तुमिच्छन्ति तस्मात्तदपघातार्थं प्रस्तोता साम्नाऽन्वगित्थंभूतो न्ववैत्यनुगच्छति साम च रक्षसां हन्तृ । लिङ्गव्यत्ययश्छान्दसः ।. त्रिरित्यादि । साम्नोऽन्तो निधनं तं त्रिरुपैति उपगच्छति । त्रित्वान्वयात् लोकत्रयसंबन्धिनां रक्षसामपघाताय भवति । पुरुषःपुरुष इति । सर्वः पुरुषः ऋत्विग्वा यजमानो वा साम्नो निधनमुपैतीति । वीप्सायां द्विर्वचने &lsquo;अनुदात्तं च&rsquo; इत्यादिना द्वितीयस्यानुदात्तत्वम् । सर्वो हि पुरुषो रक्षस्वी रक्षसा बाधकेन तद्वान् तेन बाध्यते इति यावत् । तस्मात्सर्वस्य रक्षसामपघाताय भवति ॥</p>
<h3 id="सयकतमनतर-13">संयुक्तमन्त्रः</h3>
<p>उ॒रुꣳ हि राजा॒ वरु॑णश्च॒कारेत्या॑ह॒ प्रति॑ष्ठित्यै श॒तन्ते॑ राजन्भि॒षज॑स्स॒हस्र॒मित्या॑ह भेष॒जमे॒वास्मै॑ करोत्य॒भिष्ठि॑तो॒ वरु॑णस्य॒ पाश॒ इत्या॑ह वरुणपा॒शमे॒वाभि ति॑ष्ठति ब॒र्हिर॒भि जु॑हो॒त्याहु॑तीना॒म्प्रति॑ष्ठित्या॒ अथो॑ अग्नि॒वत्ये॒व जु॑हो॒त्यप॑बर्हिष प्रया॒जान् [10]<br>
य॒ज॒ति॒ प्र॒जा वै ब॒र्हि प्र॒जा ए॒व व॑रुणपा॒शान्मु॑ञ्च॒त्याज्य॑भागौ यजति य॒ज्ञस्यै॒व चख्षु॑षी॒ नान्तरे॑ति॒</p>
<h3 id="मनतर-13">मन्त्रः</h3>
<p>&ldquo;उ॒रुꣳ हि राजा॒ वरु॑णश्च॒कार॑&rdquo; + इत्या॑ह ।<br>
प्रति॑ष्ठित्यै ।<br>
&ldquo;श॒तन् ते॑ राजन् भि॒षज॑स् स॒हस्र॒म्&rdquo; इत्या॑ह ।<br>
भे॒ष॒जमे॒वास्मै॑ करोति ।<br>
&ldquo;अ॒भिष्ठि॑तो॒ वरु॑णस्य॒ पाश॒&rdquo; इत्या॑ह ।<br>
व॒रु॒ण॒पा॒शमे॒वाभि ति॑ष्ठति ।<br>
ब॒र्हिर॒भि जु॑होति ।<br>
आहु॑तीना॒म् प्रति॑ष्ठित्यै ।<br>
अथो॑ अग्नि॒वत्ये॒व जु॑होति ।<br>
अप॑बर्हिष प्रया॒जान् य॑जति । [10]<br>
प्र॒जा वै ब॒र्हिः ।<br>
प्र॒जा ए॒व व॑रुणपा॒शान् मु॑ञ्चति ।<br>
आज्य॑भागौ यजति । य॒ज्ञस्यै॒व चख्षु॑षी॒ नान्तरे॑ति ।</p>
<h4 id="टक-13">टीका</h4>
<p>4उरुं हि राजेत्यादि ॥ वेद्या अभिप्रायान्तो वदन्ति, प्रति- ष्ठित्यै भवति, उरु प्रज्ञातं च करोति लिङ्गात् । भेषजमनिष्टोप- शमनं करोति, वरुणपाशमभितिष्ठति आक्रामति । बर्हिरभि बर्हिष उपरि जुहोति आहुतीनां प्रतिष्ठित्यै ज्ञानलाभाय, अप्सु ह्याहुतयो न तिष्ठेयुः । अपि च अग्निवत्येव स्थाने हुता भवन्ति &lsquo;अग्निवान् वै दर्भस्तम्बः&rsquo; इति । अपबर्हिष इति बर्हिर्वर्जितान् । प्रजा वा इत्यादि । गतम् । नान्तरेति न तिरोदधाति चक्षुषी आज्यभागौ । &lsquo;चक्षुषी वा एते यज्ञस्य यदाज्यभागौ&rsquo; इति ॥</p>
<h3 id="सयकतमनतर-14">संयुक्तमन्त्रः</h3>
<p>वरु॑णय्ँयजति वरुणपा॒शादे॒वैन॑म्मुञ्चत्य॒ग्नीवरु॑णौ यजति सा॒ख्षादे॒वैन॑व्ँवरुणपा॒शान्मु॑ञ्च॒त्यप॑बर्हिषावनूया॒जौ य॑जति प्र॒जा वै ब॒र्हि प्र॒जा ए॒व व॑रुणपा॒शान्मु॑ञ्चति च॒तुर॑ प्रया॒जान्य॑जति॒ द्वाव॑नूया॒जौ षट्थ्सम्प॑द्यन्ते॒ षड्वा ऋ॒तवः॑ [11]<br>
ऋ॒तुष्वे॒व प्रति॑ तिष्ठ॒त्यव॑भृथ निचङ्कु॒णेत्या॑ह यथोदि॒तमे॒व वरु॑ण॒मव॑ यजते समु॒द्रे ते॒ हृद॑यम॒फ्स्व॑न्तरित्या॑ह समु॒द्रे ह्य॑न्तर्वरु॑ण॒स्सन्त्वा॑ विश॒न्त्वोष॑धीरु॒ताप॒ इत्या॑हा॒द्भिरे॒वैन॒मोष॑धीभिस्स॒म्यञ्च॑न्दधाति॒ देवी॑राप ए॒ष वो॒ गर्भ॒ इत्या॑ह यथाय॒जुरे॒वैतत्</p>
<h3 id="मनतर-14">मन्त्रः</h3>
<p>वरु॑णय्ँ यजति । व॒रु॒ण॒पा॒शादे॒वैन॑म् मुञ्चति ।<br>
अ॒ग्नीवरु॑णौ यजति । सा॒ख्षादे॒वैन॑व्ँ वरुणपा॒शान् मु॑ञ्चति ।<br>
अप॑बर्हिषावनूया॒जौ य॑जति ।<br>
प्र॒जा वै ब॒र्हिः ।  प्र॒जा ए॒व व॑रुणपा॒शान् मु॑ञ्चति ।<br>
च॒तुर॑ प्रया॒जान् य॑जति ।  द्वाव॑नूया॒जौ षट्थ्सम्प॑द्यन्ते ।<br>
षड्वा ऋ॒तवः॑ । [11]<br>
ऋ॒तुष्वे॒व प्रति॑ तिष्ठति । अव॑भृथ निचङ्कु॒णेत्या॑ह ।<br>
य॒थो॒दि॒तमे॒व वरु॑ण॒मव॑ यजते ।<br>
&ldquo;स॒मु॒द्रे ते॒ हृद॑यम् अ॒फ्स्व॑न्तर्&rdquo; इत्या॑ह ।<br>
स॒मु॒द्रे ह्य॑न्तर्वरु॑णः ।<br>
&ldquo;सन्त्वा॑ विश॒न्त्व् ओष॑धीरु॒ताप॒&rdquo; इत्या॑ह ।<br>
अ॒द्भिरे॒वैन॒मोष॑धीभिस् स॒म्यञ्च॑न् दधाति ।<br>
देवी॑राप ए॒ष वो॒ गर्भ॒ इत्या॑ह । य॒था॒य॒जुरे॒वैतत् ।</p>
<h4 id="टक-14">टीका</h4>
<p>5वरुणं यजतीत्यादि ॥ अग्नीवरुणाविति । ' ईदग्नेः&rsquo; इतीत्वम्, &lsquo;देवताद्वन्द्वे च&rsquo; डति युगपत्प्रकृतिस्वरत्वम् । साक्षादिति । अग्निसंबन्धात्साक्षात्तदानीमेव वरुणपाशान्मुञ्चति यजमानम् । अपबर्हिषावित्यादि । गतम् । चतुरः । &lsquo;चतुरश्शसि&rsquo; इत्यन्तोदात्तत्वम् । समुद्रे ते हृदयमिति ऋजीषमप्सु मारयति । केचित्तु - मन्त्राम्नानक्रममुल्लङ्घ्य ब्राह्मणे प्रथममुपादानात् &lsquo;अवभृथ निचङ्कुण&rsquo; इत्यनेनावभृथमवेष्यतो होम इत्याहुः । यथोदितमेवेति । यथा मन्त्रो वदति देवकृतमर्त्यकृतादिवारकपापाद्वर्जितं तथा करोत्येव । सम्यञ्चमिति । अद्भिरोषधीभिश्च संगतमित्यर्थः । यथायजुरिति । देवेष्वेषां सुकृतां वचनं यथायजुर्भवत्येव ॥</p>
<h3 id="सयकतमनतर-15">संयुक्तमन्त्रः</h3>
<p>प॒शवो॒ वै [12]<br>
सोमो॒ यद्भि॑न्दू॒नाम्भ॒ख्षये᳚त्पशु॒मान्थ्स्या॒द्वरु॑ण॒स्त्वे॑नङ्गृह्णीया॒द्यन्न भ॒ख्षये॑दप॒शुस्स्या॒न्नैन॒व्ँवरु॑णो गृह्णीयादुप॒स्पृश्य॑मे॒व प॑शु॒मान्भ॑वति॒ नैन॒व्ँवरु॑णो गृह्णाति॒</p>
<h3 id="मनतर-15">मन्त्रः</h3>
<p>प॒शवो॒ वै सोमः॑ । [12]<br>
यद्भि॑न्दू॒नाम् भ॒ख्षये᳚त् , पशु॒मान्थ्स्या॒द् , वरु॑ण॒स् त्वे॑नङ् गृह्णीयात् ।<br>
यन् न भ॒ख्षये॑दप॒शुस् स्या॒न् नैन॒व्ँ वरु॑णो गृह्णीयात् ।<br>
उ॒प॒स्पृ॒श्य॑मे॒व प॑शु॒मान् भ॑वति॒ , नैन॒व्ँ वरु॑णो गृह्णाति ।</p>
<h4 id="टक-15">टीका</h4>
<p>6पशवो वा इत्यादि ॥ तज्जन्यत्वात्ताच्छब्द्यम् । भिन्दूनां सोमबुद्बुदानां भक्षणे पशुमान् भवति । वरुणगृहीतत्वं तु दोषः । अभक्षणे तु वरुणो नैनं गृह्णीयात् । अपशुत्वं तु दोषः। तस्मादुपस्पृश्यमेव न भक्षयेत् । &lsquo;ऋदुपधाच्च&rsquo; इति भावे क्यप् । पशुमांश्च भवति वरुणश्चैनं न गृह्नाति ॥</p>
<h3 id="सयकतमनतर-16">संयुक्तमन्त्रः</h3>
<p>प्रति॑युतो॒ वरु॑णस्य॒ पाश॒ इत्या॑ह वरुणपा॒शादे॒व निर्मु॑च्य॒तेऽप्र॑तीख्ष॒मा य॑न्ति॒ वरु॑णस्या॒न्तर्हि॑त्या॒</p>
<h3 id="मनतर-16">मन्त्रः</h3>
<p>&ldquo;प्रति॑युतो॒ वरु॑णस्य॒ पाश॒&rdquo; इत्या॑ह ।<br>
व॒रु॒ण॒पा॒शादे॒व निर्मु॑च्यते ।<br>
अप्र॑तीख्ष॒म् आ य॑न्ति । वरु॑णस्या॒न्तर्हित्यै॑ ।</p>
<h4 id="टक-16">टीका</h4>
<p>7प्रतियुतो वरुणस्य पाश इति ॥ उदकान्तं प्रत्यस्य यन्ति अप्रतीक्षं प्रत्यावृत्येक्षणमकृत्वा आयन्ति आगच्छन्ति, तद्वरुणस्य तिरोधानाय भवति ॥</p>
<h3 id="सयकतमनतर-17">संयुक्तमन्त्रः</h3>
<p>एधो᳚ऽस्येधिषी॒महीत्या॑ह स॒मिधै॒वाग्निन्न॑म॒स्यन्त॑ उ॒पाय॑न्ति॒ तेजो॑ऽसि॒ तेजो॒ मयि॑ धे॒हीत्या॑ह॒ तेज॑ ए॒वात्मन्ध॑त्ते ॥ [13]</p>
<h3 id="मनतर-17">मन्त्रः</h3>
<p>&ldquo;एधो᳚ऽस्येधिषी॒महि॑&rdquo;+ इत्या॑ह ।<br>
स॒मिधै॒वाग्निन् न॑म॒स्यन्त॑ उ॒पाय॑न्ति ।<br>
&ldquo;तेजो॑ऽसि॒ तेजो॒ मयि॑ धे॒हि&rdquo;+ इत्या॑ह ।<br>
तेज॑ ए॒वात्मन् ध॑त्ते ॥ [13]</p>
<h4 id="टक-17">टीका</h4>
<p>8एधोस्येधिषीमहीत्याहवनये समिदाधानं समिधा सह प्रह्वीभूता अग्निसमीपमागच्छन्ति । गतमन्यत् ॥</p>
<p>इति षष्ठे षष्ठे तृतीयोनुवाकः ॥</p>
<h2 id="अनवक-४">अनुवाकः ४</h2>
<h3 id="सयकतमनतर-18">संयुक्तमन्त्रः</h3>
<p>स्फ्येन॒ वेदि॒मुद्ध॑न्ति रथा॒ख्षेण॒ वि मि॑मीते॒ यूप॑म्मिनोति त्रि॒वृत॑मे॒व वज्रꣳ॑ स॒म्भृत्य॒ भ्रातृ॑व्याय॒ प्र ह॑रति॒ स्तृत्यै॒ यद॑न्तर्वे॒दि मि॑नु॒याद्दे॑वलो॒कम॒भि ज॑ये॒द्यद्ब॑हिर्वे॒दि म॑नुष्यलो॒कव्ँवे᳚द्य॒न्तस्य॑ स॒न्धौ मि॑नोत्यु॒भयो᳚र्लो॒कयो॑र॒भिजि॑त्या॒</p>
<h3 id="मनतर-18">मन्त्रः</h3>
<p>स्फ्येन॒ वेदि॒मुद्ध॑न्ति , रथा॒ख्षेण॒ वि मि॑मीते॒ , यूप॑म्मिनोति , त्रि॒वृत॑मे॒व वज्रꣳ॑ स॒म्भृत्य॒ , भ्रातृ॑व्याय॒ प्र ह॑रति । स्तृत्यै᳚ ।</p>
<p>यद॑न्तर्वे॒दि मि॑नु॒याद् , दे॑वलो॒कम॒भि ज॑ये॒द् ,<br>
यद्ब॑हिर्वे॒दि म॑नुष्यलो॒कव्ँ वे᳚द्य॒न् तस्य॑ स॒न्धौ मि॑नोत्य् , उ॒भयो᳚र् लो॒कयो॑र् अ॒भिजि॑त्यै ।</p>
<h4 id="टक-18">टीका</h4>
<p>1स्फ्येनेत्यादि ॥ उक्तम् &lsquo;इन्द्रो वृत्राय वज्रं प्राहरत्स त्रेधा व्यभवत्स्फ्यस्तृतीयं रथस्तृतीयं यूपस्तृतीयम्&rsquo; इति । इदानीं यूपैकादशिनीमवतारयितुं वज्रवृत्तान्तशेषतया एतमनुवाकं व्याचक्षते । तत्र वज्रतृतीयांशानां स्फ्यादीनां मध्ये स्फ्येन वेदिमुद्धन्ति खनति । रथाक्षोण वेदि विमिमीते विभज्य परिछिनत्ति । दशरथाक्षैकादशोपरज्जुचतुर्थांश मितत्वात् वेद्याः । यूपं मिनोति उच्छ्रयति । एकयूपाभिप्रायेणैकवचनम् । त्रिवृतमिति । स्फ्यरथाक्षयूपलक्षणं वज्रं संभृत्य सम्यगुत्पाद्य भ्रातृव्याय प्रहरति प्रहिणोति स्तृत्यै मारणाय । यदन्तर्वेदि यूपैकादशिनीर्मिनुयात् उच्छ्रयेत् देवलोकमेवाभिजयेत् । यदि बहिर्वेदि । मिनुयादित्येव । मनुष्यलोकमेवाभिजयेत् । तस्माद्वेद्यन्तस्य सन्धौ वेदिश्च अन्तश्च तत्समीपभूमिश्च वेद्यन्तं, समाहारद्वन्द्वः, तस्य सन्धौ । यथा अर्धं वेद्यामर्धं बहिः तथा मिनोति, उभयोर्लोकयोरभिजयाय भवति ॥</p>
<h3 id="सयकतमनतर-19">संयुक्तमन्त्रः</h3>
<p>उप॑रसम्मिताम्मिनुयात्पितृलो॒कका॑मस्य रश॒नस॑म्मिताम्मनुष्यलो॒कका॑मस्य च॒षाल॑सम्मितामिन्द्रि॒यका॑मस्य॒ सर्वा᳚न्थ्स॒मान्प्र॑ति॒ष्ठाका॑मस्य॒ ये त्रयो॑ मध्य॒मास्तान्थ्स॒मान्प॒शुका॑मस्यै॒तान्वै [14]<br>
अनु॑ प॒शव॒ उप॑ तिष्ठन्ते पशु॒माने॒व भ॑वति॒ व्यति॑षजे॒दित॑रान्प्र॒जयै॒वैन॑म्प॒शुभि॒र्व्यति॑षजति॒</p>
<h3 id="मनतर-19">मन्त्रः</h3>
<p>उप॑रसम्मिताम् मिनुयात् पितृलो॒कका॑मस्य , रश॒नस॑म्मिताम् मनुष्यलो॒कका॑मस्य ,<br>
च॒षाल॑सम्मिताम् इन्द्रि॒यका॑मस्य॒ , सर्वा᳚न्थ् स॒मान्प्र॑ति॒ष्ठाका॑मस्य॒ ,<br>
ये त्रयो॑ मध्य॒मास् तान्थ्स॒मान्प॒शुका॑मस्यै॒तान्  वा अनु॑ प॒शव॒ उप॑ तिष्ठन्ते [14]<br>
प॒शु॒मान् ए॒व भ॑वति ।<br>
व्यति॑षजे॒द् इत॑रान् , प्र॒जयै॒वैन॑म् प॒शुभि॒र् व्यति॑षजति ।</p>
<h4 id="टक-19">टीका</h4>
<p>2उपरसम्मितामिति ॥ मूलतोतष्टमुपरं, यथा सर्वेषां यूपानामुपरवाणि सम्मितानि सदृशानि आरोहपरिणाहाभ्यां भवन्ति सभूमिकानि वा तथा मिनुयात् । चषालसम्मितामिति । अग्निष्ठतुल्यस्सर्वचषालम् । सर्वान् समानिति । सर्वानेकादशापि यूपान् समान् समानोपररशनाचषालान् प्रतिष्ठाकामस्य मिनुयात् । उपराद्यन्यतमेन वा समान्त्सर्वान्मिनुयात् । पशुकामस्य तु ये मध्यमास्त्रयो यूपाः तानेवोपरवादीन् समान्मिनुयात् । अन्येषामनियम इति । हेतुमाह - एतान्वा इति । एतांस्त्रीनुच्छ्रितान् अनु पशव उपतिष्ठन्ते यजमानम् । सङ्गतिकरण आत्मनेपदम् । हेतावनोः कर्मप्रवचनीयत्वम् । यद्वा - एताननु एभ्यः पश्चात् इत्यनुरूपान् पशव उपतिष्ठन्ते । व्यतिषजेदिति । मध्यमान् त्रीन्मुक्त्वा अन्यान्व्यतिषजेत् अन्योन्यं श्लेषयेत् प्रजया पशुभिश्च यजमानं व्यतिषजति ॥</p>
<h3 id="सयकतमनतर-20">संयुक्तमन्त्रः</h3>
<p>यङ्का॒मये॑त प्र॒मायु॑कस्स्या॒दिति॑ गर्त॒मित॒न्तस्य॑ मिनुयादुत्तरा॒र्ध्य॑व्ँवर्षि॑ष्ठ॒मथ॒ ह्रसी॑याꣳसमे॒षा वै ग॑र्त॒मिद्यस्यै॒वम्मि॒नोति॑ ता॒जक्प्र मी॑यते</p>
<h3 id="मनतर-20">मन्त्रः</h3>
<p>&ldquo;यङ्का॒मये॑त प्र॒मायु॑कस् स्या॒द्&rdquo;+ इति॑ ।<br>
ग॒र्त॒मित॒न् तस्य॑ मिनुयाद् , उत्तरा॒र्ध्य॑व्ँ वर्षि॑ष्ठम् ।<br>
अथ॒ ह्रसी॑याꣳसम् , ए॒षा वै ग॑र्त॒मिद् यस्यै॒वम् मि॒नोति॑ , ता॒जक् प्र मी॑यते ।</p>
<h4 id="टक-20">टीका</h4>
<p>3यमित्यादि ॥ प्रमायुको मरणशीलः गर्तं श्मशानं दक्षिण-निम्नं तद्वन्मीयन्ते यूपा अस्यामिति गर्तमित् । तादृशीमेकादशिनीं मिनुयात् । इदानीं तत्स्वरूपमाह - उत्तरार्ध्यं उत्तरे भवम् । &lsquo;दिक्पूर्वपदाट्ठञ्च&rsquo; इति यत् । अग्निष्ठादुत्तरमर्धं, तत्र भवं वर्षिष्ठं वृद्धतरं अथ ह्रसीयांसं ततो न्यूनप्रमाणं दक्षिणार्धं अङ्गुष्ठपर्वमात्रया इत्याहुः । तथा छिनत्ति अवटं वा तथा खनति एषा गर्तमित् । एवं यस्य मीयते स ताजक् तदानीमेव प्रमीयते म्रियते गोळविन्यासे उत्तरोत्तरगर्तत्वात् उत्तरोत्तरमाधाराभावात् ॥</p>
<h3 id="सयकतमनतर-21">संयुक्तमन्त्रः</h3>
<p>दख्षिणा॒र्ध्य॑व्ँवर्षि॑ष्ठम्मिनुयाथ्सुव॒र्गका॑म॒स्याथ॒ ह्रसी॑याꣳसमा॒क्रम॑णमे॒व तथ्सेतु॒य्ँयज॑मान कुरुते सुव॒र्गस्य॑ लो॒कस्य॒ सम॑ष्ट्यै [15]</p>
<h3 id="मनतर-21">मन्त्रः</h3>
<p>दख्षिणा॒र्ध्य॑व्ँ वर्षि॑ष्ठम् मिनुयाथ् सुव॒र्गका॑म॒स्य +
अथ॒ ह्रसी॑याꣳसमा॒क्रम॑णमे॒व<br>
तथ्सेतु॒य्ँ यज॑मान कुरुते , सुव॒र्गस्य॑ लो॒कस्य॒ सम॑ष्ट्यै ।[15]</p>
<h4 id="टक-21">टीका</h4>
<p>4दक्षिणार्ध्यमित्यादि ॥ गतम् । आक्रमणमिति । आक्रम्यतेऽनेनेत्याक्रमणं सोपानमुच्यते, गोळे उत्तरोत्तरेषामुपरितनत्वात् । तेन गोळं गमयित्वा सोपानत्वं प्रदर्शयितव्यम् । सेतुग्रहणं बद्धसोपानत्वाय । सयनात्सेतुः । स्वर्गस्य समष्ट्यै सम्यगाप्त्यै भवति ॥</p>
<h3 id="सयकतमनतर-22">संयुक्तमन्त्रः</h3>
<p>यदेक॑स्मि॒न्यूपे॒ द्वे र॑श॒ने प॑रि॒व्यय॑ति॒ तस्मा॒देको॒ द्वे जा॒ये वि॑न्दते॒ यन्नैकाꣳ॑ रश॒नान्द्वयो॒र्यूप॑यो परि॒व्यय॑ति॒ तस्मा॒न्नैका॒ द्वौ पती॑ विन्दते॒ यङ्का॒मये॑त॒ स्त्र्य॑स्य जाये॒तेत्यु॑पा॒न्ते तस्य॒ व्यति॑षजे॒थ्स्त्र्ये॑वास्य॑ जायते॒ यङ्का॒मये॑त॒ पुमा॑नस्य जाये॒तेत्या॒न्तन्तस्य॒ प्र वे᳚ष्टये॒त्पुमा॑ने॒वास्य॑ [16]<br>
जा॒य॒ते</p>
<h3 id="मनतर-22">मन्त्रः</h3>
<p>यदेक॑स्मि॒न् यूपे॒ द्वे र॑श॒ने प॑रि॒व्यय॑ति॒ तस्मा॒देको॒ द्वे जा॒ये वि॑न्दते ।<br>
यन्नैकाꣳ॑ रश॒नान् द्वयो॒र् यूप॑यो परि॒व्यय॑ति॒ , तस्मा॒न् नैका॒ द्वौ पती॑ विन्दते ।<br>
यङ्का॒मये॑त॒ &ldquo;स्त्र्य॑स्य जाये॒त&rdquo;+ इति॑ । उ॒पा॒न्ते तस्य॒ व्यति॑षजे॒थ् , स्त्र्ये॑वास्य॑ जायते ।<br>
यङ्का॒मये॑त॒ पुमा॑नस्य जाये॒त&rdquo;+ इति । आ॒न्तन् तस्य॒ प्र वे᳚ष्टये॒त् , पुमा॑ने॒वास्य॑ जायते । [16]</p>
<h4 id="टक-22">टीका</h4>
<p>5यदेकस्मिन्नित्यादि ॥ गतम् । उपान्त इति । अन्तस्य समीपे परस्परतो ग्रन्थिं कृत्वा व्यतिषजेत् अन्तर्निगूहेत् । आन्तमिति । यावदन्तं प्रवेष्टयेत् ग्रथितव्यम् ॥</p>
<h3 id="सयकतमनतर-23">संयुक्तमन्त्रः</h3>
<p>ऽसु॑रा॒ वै दे॒वान्द॑ख्षिण॒त उपा॑नय॒न्तान्दे॒वा उ॑पश॒येनै॒वापा॑नुदन्त॒ तदु॑पश॒यस्यो॑पशय॒त्वय्ँयद्द॑ख्षिण॒त उ॑पश॒य उ॑प॒शये॒ भ्रातृ॑व्यापनुत्त्यै॒</p>
<h3 id="मनतर-23">मन्त्रः</h3>
<p>असु॑रा॒ वै दे॒वान् द॑ख्षिण॒त उपा॑नयन् ।<br>
तान् दे॒वा उ॑पश॒येनै॒वापा॑नुदन्त ।<br>
तदु॑पश॒यस्यो॑पशय॒त्वय्ँ यद् द॑ख्षिण॒त उ॑पश॒य , उ॑प॒शये॒ भ्रातृ॑व्यापनुत्यै ।</p>
<h4 id="टक-23">टीका</h4>
<p>6असुरा वा इत्यादि ॥ अग्निष्ठाद्दक्षिणत उपेत्य देवाननयन् असुरा अभिभूय आत्मवशमगमयन् । अथ तानसुरान् देवा उपशयेन यूपेन दक्षिणपूर्वावकाशेन अपानुदन्त । तस्मात्तस्योपशयत्वम् । उपेत्य शेतेऽत्र यत्रोपेत्य असुरान् बाधन्ते देवा इत्युपशयः । पचाद्यच् । तस्माद्येन कारणेन दक्षिणत उपशये उपशेते तद्भ्रातृव्यापनुत्त्यै भवति । &lsquo;लोपस्त आत्मनेपदेषु&rsquo; इति तलोपः ॥</p>
<h3 id="सयकतमनतर-24">संयुक्तमन्त्रः</h3>
<p>सर्वे॒ वा अ॒न्ये यूपाः᳚ पशु॒मन्तोऽथो॑पश॒य ए॒वाप॒शुस्तस्य॒ यज॑मान प॒शुर्यन्न नि॑र्दि॒शेदार्ति॒मार्च्छे॒द्यज॑मानो॒ऽसौ ते॑ प॒शुरिति॒ निर्दि॑शे॒द्यन्द्वि॒ष्याद्यमे॒व [17]<br>
द्वेष्टि॒ तम॑स्मै प॒शुन्निर्दि॑शति॒ यदि॒ न द्वि॒ष्यादा॒खुस्ते॑ प॒शुरिति॑ ब्रूया॒न्न ग्रा॒म्यान्प॒शून्हि॒नस्ति॒ नार॒ण्यान्</p>
<h3 id="मनतर-24">मन्त्रः</h3>
<p>सर्वे॒ वा अ॒न्ये यूपाः᳚ पशु॒मन्तो,  ऽथो॑पश॒य ए॒वाप॒शुस् ,<br>
तस्य॒ यज॑मान प॒शुर् यन् न नि॑र्दि॒शेद् आर्ति॒मार्च्छे॒द् यज॑मानो॒<br>
ऽसौ ते॑ प॒शुरिति॒ निर्दि॑शे॒द् , यन्द्वि॒ष्याद् यमे॒व द्वेष्टि॑ । [17]</p>
<p>तम॑स्मै प॒शुन् निर्दि॑शति॒ - &ldquo;यदि॒ न द्वि॒ष्याद् आ॒खुस् ते॑ प॒शुर्&rdquo; इति॑ ब्रूयात् ।<br>
न ग्रा॒म्यान् प॒शून् हि॒नस्ति॒ नार॒ण्यान् ।</p>
<h4 id="टक-24">टीका</h4>
<p>7सर्वे वा इत्यादि ॥ उपशयव्यतिरिक्ता एकादशापि यूपाः पशुमन्तः, उपशयस्त्वपशुः, न तत्र कश्चित्पशुर्नियुज्यते, एवं स्थिते अस्य यजमान एव पशुस्स्यात् यत् यदि न निर्दिशेत् पश्वन्तरं न कीर्तयेत् यजमानः, ततश्च उपाकृतपशुवदसौ म्रियेत । तस्मात् असौ ते पशुरिति निर्दिशेद्यजमानः, यं द्विष्यात् तमसावित्यत्र स्थाने शब्दयेत् केशवस्ते पशुर्दामोदरस्ते पशुरिति । एवं कुर्वन् तमेवास्य पशुं निर्दिशति यमेव द्वेष्टि । ततस्स एवास्य पशुर्भवति नात्मा । अथ यद्ययं यजमानो न कं चिद्द्विष्यात् तदा आखुस्ते पशुरिति ब्रूयात् । तथाकृते ग्राम्यारण्यपशुहिंसा नास्ति, अनुभयात्मकत्वात् आखोः । उक्ता ग्राम्या आरण्याश्च पशवः ॥</p>
<h3 id="सयकतमनतर-25">संयुक्तमन्त्रः</h3>
<p>प्र॒जाप॑ति प्र॒जा अ॑सृजत॒ सो᳚ऽन्नाद्ये॑न॒ व्या᳚र्ध्यत॒ स ए॒तामे॑काद॒शिनी॑मपश्य॒त्तया॒ वै सो᳚ऽन्नाद्य॒मवा॑रुन्द्ध॒ यद्दश॒ यूपा॒ भव॑न्ति॒ दशा᳚ख्षरा वि॒राडन्न॑व्ँवि॒राड्वि॒राजै॒वान्नाद्य॒मव॑ रुन्द्धे [18]<br>
य ए॑काद॒शस्स्तन॑ ए॒वास्यै॒ स दु॒ह ए॒वैना॒न्तेन॒ न</p>
<h3 id="मनतर-25">मन्त्रः</h3>
<p>प्र॒जाप॑ति प्र॒जा अ॑सृजत ।<br>
सो᳚ऽन्नाद्ये॑न॒ व्या᳚र्ध्यत ।<br>
स ए॒ताम् ए॑काद॒शिनी॑मपश्यत् ।<br>
तया॒ वै सो᳚ ऽन्नाद्य॒मवा॑रुन्द्ध॒ , यद् दश॒ यूपा॒ भव॑न्ति ।<br>
दशा᳚ख्षरा वि॒राट् । अन्न॑व्ँ वि॒राट् । वि॒राजै॒वान्नाद्य॒मव॑ रुन्धे । [18]<br>
य ए॑काद॒शस् स्तन॑ ए॒वास्यै॒ स दु॒ह ए॒वैना॒न् तेन॑ ।</p>
<h4 id="टक-25">टीका</h4>
<p>8प्रजापतिरित्यादि ॥ पशुसृष्ट्यनन्तरं कुटुम्बभूयस्तया अन्नाद्येन व्यृद्धोभवत् प्रजापतिः । दशयूपात्मिकाया विराजः अस्याः एकादशो यूपः स्तनः दोहनाय । तस्मात्तेनैवैनां विराजं दुहे दुग्धे । पर्वूवत्तलोपः ॥</p>
<h3 id="सयकतमनतर-26">संयुक्तमन्त्रः</h3>
<p>वज्रो॒ वा ए॒षा सम्मी॑यते॒ यदे॑काद॒शिनी॒ सेश्व॒रा पु॒रस्ता᳚त्प्र॒त्यञ्च॑य्ँय॒ज्ञꣳ सम्म॑र्दितो॒र्यत्पा᳚त्नीव॒तम्मि॒नोति॑ य॒ज्ञस्य॒ प्रत्युत्त॑ब्ध्यै सय॒त्वाय॑ ॥ [19]</p>
<h3 id="मनतर-26">मन्त्रः</h3>
<p>वज्रो॒ वा ए॒षा सम्मी॑यते ।<br>
यदे॑काद॒शिनी॒ सेश्व॒रा पु॒रस्ता᳚त् प्र॒त्यञ्च॑य्ँ य॒ज्ञꣳ सम्म॑र्दितोः ।<br>
यत् पा᳚त्नीव॒तम् मि॒नोति॑ , य॒ज्ञस्य॒ प्रत्युत्त॑ब्ध्यै । सय॒त्वाय॑ ॥ [19]</p>
<h4 id="टक-26">टीका</h4>
<p>11वज्रो वा इत्यादि ॥ वज्र एव साक्षात्संमीयते सहोच्छ्रीयते । एकादशिनी नाम एकादशयूपाः परिमाणमस्यास्समाह्रियते । &lsquo;शञ्छतोर्डिनिः&rsquo; इति डिनिः । सा एकादशिनी ईश्वरा समर्था पुरस्तात् स्थित्वा प्रत्यञ्च प्रत्यक्पर्यन्तं यज्ञं सम्मर्दितोः संमर्दितुम् । &lsquo;ईश्वरे तोसुन्कसुनौ&rsquo; इति तोसुन् । तस्मात्पात्नीवतस्य यूपस्योच्छ्रयणं यज्ञस्य प्रत्युत्तब्ध्यै भवति । पिपतिषोः पटलादेः पतनप्रतिबन्धाय दार्वादिना प्रतिमुखधारणं प्रत्युत्तम्भनं, तत्पात्नी वतेन अग्रे शालामुखीयं स्थापितेन क्रियते इत्यर्थः । &lsquo;उदस्थात्स्थम्भोः&rsquo; इति पूर्वसवर्णत्वम् । सयत्वाय च यज्ञस्य तद्भवति । सिनोति बध्नात्यात्मानं न शिथिलीभवतीति सयः, पचाद्यच्, दृढत्वायेत्यर्थः ॥</p>
<p>इति षष्ठे षष्ठे चतुर्थोनुवाकः ॥</p>
<h2 id="अनवक-५">अनुवाकः ५</h2>
<h3 id="सयकतमनतर-27">संयुक्तमन्त्रः</h3>
<p>प्र॒जाप॑ति प्र॒जा अ॑सृजत॒ स रि॑रिचा॒नो॑ऽमन्यत॒ स ए॒तामे॑काद॒शिनी॑मपश्य॒त्तया॒ वै स आयु॑रिन्द्रि॒यव्ँवी॒र्य॑मा॒त्मन्न॑धत्त प्र॒जा इ॑व॒ खलु॒ वा ए॒ष सृ॑जते॒ यो यज॑ते॒ स ए॒तर्हि॑ रिरिचा॒न इ॑व॒ यदे॒षैका॑द॒शिनी॒ भव॒त्यायु॑रे॒व तये᳚न्द्रि॒यव्ँवी॒र्य॑य्ँयज॑मान आ॒त्मन्ध॑त्ते॒</p>
<h3 id="मनतर-27">मन्त्रः</h3>
<p>प्र॒जाप॑ति प्र॒जा अ॑सृजत ।<br>
स रि॑रिचा॒नो॑ ऽमन्यत ।<br>
स ए॒ताम् ए॑काद॒शिनी॑मपश्यत् ।<br>
तया॒ वै स आयु॑रिन्द्रि॒यम् ।<br>
वी॒र्य॑मा॒त्मन्न॑धत्त , प्र॒जा इ॑व॒ खलु॒ वा ए॒ष सृ॑जते ।<br>
यो यज॑ते॒ स ए॒तर्हि॑ रिरिचा॒न इ॑व॒ यदे॒षैका॑द॒शिनी॒ भव॑ति ।<br>
आयु॑र् ए॒व तये᳚न्द्रि॒यव्ँ वी॒र्य॑य्ँ यज॑मान आ॒त्मन्ध॑त्ते ।</p>
<h4 id="टक-27">टीका</h4>
<p>1प्रजापतिरित्यादि ॥ प्रजासृष्ट्यनन्तरं रिरिचानः आयुरादिना रिक्तवानहमित्यमन्यत प्रजापतिः । स एतामित्यादि । गतम् । आयुरादित्रयमात्मनि स्थापयामास । प्रजा इवेत्यादि । सृष्ट्यात्मना प्रजास्सृजति यो यजमानः तस्मात्सोस्मिन्काले रिरिचान इव भवतीत्याह - यदेषेत्यादि । &lsquo;इदमोर्हिल्&rsquo;, &lsquo;एतेतौ रथोः&rsquo; ॥</p>
<h3 id="सयकतमनतर-28">संयुक्तमन्त्रः</h3>
<p>प्रैवाग्ने॒येन॑ वापयति मिथु॒नꣳ सा॑रस्व॒त्या क॑रोति॒ रेतः॑ [20]<br>
सौ॒म्येन॑ दधाति॒ प्र ज॑नयति पौ॒ष्णेन॑ बार्हस्प॒त्यो भ॑वति॒ ब्रह्म॒ वै दे॒वाना॒म्बृह॒स्पति॒र्ब्रह्म॑णै॒वास्मै᳚ प्र॒जा प्र ज॑नयति वैश्वदे॒वो भ॑वति वैश्वदे॒व्यो॑ वै प्र॒जा प्र॒जा ए॒वास्मै॒ प्र ज॑नयतीन्द्रि॒यमे॒वैन्द्रेणाव॑रुन्द्धे॒ विश॑म्मारु॒तेनौजो॒ बल॑मैन्द्रा॒ग्नेन॑ प्रस॒वाय॑ सावि॒त्रो नि॑र्वरुण॒त्वाय॑</p>
<h3 id="मनतर-28">मन्त्रः</h3>
<p>प्रैवाग्ने॒येन॑ वापयति । मिथु॒नꣳ सा॑रस्व॒त्या क॑रोति ।<br>
रेत॑स्  सौ॒म्येन॑ दधाति॒ प्र ज॑नयति ।[20]<br>
पौ॒ष्णेन॑ बार्हस्प॒त्यो भ॑वति ।<br>
ब्रह्म॒ वै दे॒वाना॒म् बृह॒स्पतिः॑ ।<br>
ब्रह्म॑णै॒वास्मै᳚ प्र॒जा प्र ज॑नयति ।<br>
वै॒श्व॒दे॒वो भ॑वति । वै॒श्व॒दे॒व्यो॑ वै प्र॒जाः ।<br>
प्र॒जा ए॒वास्मै॒ प्र ज॑नयति ।<br>
इ॒न्द्रि॒यमे॒वैन्द्रेणाव॑रुन्धे ।<br>
विश॑म् मारु॒तेनौजो॒ बल॑मैन्द्रा॒ग्नेन॑ प्रस॒वाय॑ ।<br>
सा॒वि॒त्रो नि॑र्वरुण॒त्वाय॑ ।</p>
<h4 id="टक-28">टीका</h4>
<p>2आग्नेयेन प्रवापयति बीजमग्निष्ठे उपाकृतेन । सारस्वत्या मेष्या अग्निष्ठादुत्तरत उपाकृतया मिथुनं करोति स्त्रीपुंसयोगमुत्पादयति । सौम्येन अग्निष्ठाद्दक्षिणत उपाकृतेन रेतो दधाति स्त्रियाम् । एवं व्यत्यासात् दक्षिणापवर्गान् पशूनुपाकरोति वारुणमन्ततो दक्षिणत उदञ्चम् । पौष्णेन प्रजाः प्रजनयति । बार्हस्पत्येन साक्षाद्ग्रह्मण एव प्रजा उत्पादिता भवन्ति । वैश्वदेवीनां प्रजानां प्रजननाय वैश्वदेवो भवति । ऐन्द्रेणेन्द्रियावरोधः । मारुतेन विशं जनपदमवरुन्धे । ऐन्द्राग्नेन ओजो बलमवरुन्धे । सावित्रः प्रसवाय ऐश्वर्याय अनुज्ञानाय वा । वारुणो निर्वरुणत्वाय वरुणपाशविमोचनाय ॥</p>
<h3 id="सयकतमनतर-29">संयुक्तमन्त्रः</h3>
<p>वारु॒णो म॑ध्य॒त ऐ॒न्द्रमा ल॑भते मध्य॒त ए॒वेन्द्रि॒यय्ँयज॑माने दधाति [21]<br>
पु॒रस्ता॑दै॒न्द्रस्य॑ वैश्वदे॒वमाल॑भते वैश्वदे॒वव्ँवा अन्न॒मन्न॑मे॒व पु॒रस्ता᳚द्धत्ते॒ तस्मा᳚त्पु॒रस्ता॒दन्न॑मद्यत ऐ॒न्द्रमा॒लभ्य॑ मारु॒तमा ल॑भते॒ विड्वै म॒रुतो॒ विश॑मे॒वास्मा॒ अनु॑ बध्नाति॒</p>
<h3 id="मनतर-29">मन्त्रः</h3>
<p>वा॒रु॒णो म॑ध्य॒त ऐ॒न्द्रमा ल॑भते ।<br>
म॒ध्य॒त ए॒वेन्द्रि॒यय्ँ यज॑माने दधाति । [21]<br>
पु॒रस्ता॑द् ऐ॒न्द्रस्य॑ वैश्वदे॒वमाल॑भते ।<br>
वै॒श्व॒दे॒वव्ँ वा अन्न॒म् अन्न॑मे॒व पु॒रस्ता᳚द् धत्ते ।<br>
तस्मा᳚त् पु॒रस्ता॒दन्न॑मद्यते ।<br>
ऐ॒न्द्रमा॒लभ्य॑ मारु॒तमा ल॑भते ।<br>
विड्वै म॒रुतो॒ , विश॑म् ए॒वास्मा॒ अनु॑ बध्नाति ।</p>
<h4 id="टक-29">टीका</h4>
<p>3मध्यत इत्यादि ॥ प्राप्तस्य सप्तमस्य ऐन्द्रस्य षष्ठत्वस्य षष्ठस्य च वैश्वदेवस्य ततः पूर्वस्य पञ्चमत्वस्य च विधानं फलविशेषप्रदर्शनार्थं पक्षान्तरमिति केचित् । प्राप्तषष्ठसप्तमत्वाभावादनुवाद इत्यन्ये । मध्यत एवेति । मध्यमे वयसि अतिशयेनेन्द्रियं यजमाने दधाति । वैश्वदेवमन्नं विश्वेषां प्राणानां स्थितिहेतुत्वात् । पुरस्तादिति । इन्द्रियोत्पत्तेः प्रागेव तु भावात्? । पुरस्तात् पूर्वस्मिन्नपि वयसि अन्नमद्यते जन्मारभ्यान्नं भुज्यते । ऐन्द्रमित्यादि । विशं प्रजां यजमानायानुवध्नाति विधेयां करोति ॥</p>
<h3 id="सयकतमनतर-30">संयुक्तमन्त्रः</h3>
<p>यदि॑ का॒मये॑त॒ योऽव॑गत॒स्सोऽप॑ रुध्यता॒य्ँयोऽप॑रुद्ध॒स्सोऽव॑ गच्छ॒त्वित्यै॒न्द्रस्य॑ लो॒के वा॑रु॒णमा ल॑भेत वारु॒णस्य॑ लो॒क ऐ॒न्द्रम् [22]<br>
य ए॒वाव॑गत॒स्सोऽप॑ रुध्यते॒ योऽप॑रुद्ध॒स्सोऽव॑ गच्छत</p>
<h3 id="मनतर-30">मन्त्रः</h3>
<p>यदि॑ का॒मये॑त॒ -<br>
&ldquo;योऽव॑गत॒स् सोऽप॑ रुध्यताँ॒य् , योऽप॑रुद्ध॒स् सोऽव॑ गच्छ॒तु&rdquo;+ इति॑ ।<br>
ऐ॒न्द्रस्य॑ लो॒के वा॑रु॒णमा ल॑भेत ।<br>
वा॒रु॒णस्य॑ लो॒क ऐ॒न्द्रम् , य ए॒वाव॑गत॒स् सोऽप॑ रुध्यते । [22]<br>
योऽप॑रुद्ध॒स् सोऽव॑ गच्छति ।</p>
<h4 id="टक-30">टीका</h4>
<p>4यदि कामयेतेत्यादि ॥ अवगतः स्वस्मिन्नैश्वर्येऽवस्थितः सोपरुद्ध्यतां ऐश्वर्यान्निरस्तो भवतु, अपरुद्धो वा ऐश्वर्यं भजतामिति । ऐन्द्रस्येत्यादि । ऐन्द्रवारुणयोर्यौ लोकौ स्थाने सप्तममन्त्यं च, तयोर्विनिमयं कुर्यात् । य एवेत्यादि । गतम् ॥</p>
<h3 id="सयकतमनतर-31">संयुक्तमन्त्रः</h3>
<p>यदि॑ का॒मये॑त प्र॒जा मु॑ह्येयु॒रिति॑ प॒शून्व्यति॑षजेत्प्र॒जा ए॒व मो॑हयति॒</p>
<h3 id="मनतर-31">मन्त्रः</h3>
<p>यदि॑ का॒मये॑त - &ldquo;प्र॒जा मु॑ह्येयु॒र्&rdquo; इति॑ ।<br>
प॒शून् व्यति॑षजेत् , प्र॒जा ए॒व मो॑हयति ।</p>
<h4 id="टक-31">टीका</h4>
<p>5मुह्येयुरिति ॥ आकुलीभवेयुः प्रजा इति यदि कामयेत तदा सर्वान्पशून्व्यतिषजेत् विपर्यस्तस्थानान्कुर्यात् । प्रजा मोहयत्येव ॥</p>
<h3 id="सयकतमनतर-32">संयुक्तमन्त्रः</h3>
<p>यद॑भिवाह॒तो॑ऽपाव्ँवा॑रु॒णमा॒लभे॑त प्र॒जा वरु॑णो गृह्णीयाद्दख्षिण॒त उद॑ञ्च॒मा ल॑भतेऽपवाह॒तो॑ऽपाम्प्र॒जाना॒मव॑रुणग्राहाय ॥ [23]</p>
<h3 id="मनतर-32">मन्त्रः</h3>
<p>यद॑भिवाह॒तो॑ऽपाव्ँ वा॑रु॒णम् आ॒लभे॑त , प्र॒जा वरु॑णो गृह्णीयात् ।<br>
द॒ख्षि॒ण॒त उद॑ञ्च॒मा ल॑भते , ऽपवाह॒तो॑ऽपाम् प्र॒जाना॒मव॑रुणग्राहाय ॥ [23]</p>
<h4 id="टक-32">टीका</h4>
<p>6यदभिवाहत इत्यादि ॥ यद्यपामभिवाहतः अभिवहनस्थानेन वारुणमालभेत उत्तरस्मिन्यूपे प्रजा वरुणो गृह्णीयात् उदकसंबन्धात् । &lsquo;अतिग्रहाव्यथन&rsquo; इत्यादिना हेतुतृतीयायास्तसिः, &lsquo;स्वरितो वाऽनुदात्ते पदादौ&rsquo; इति संहितायामेकादेश ओकारस्स्वर्यते । दक्षिणत इत्यादि । तस्माद्दक्षिणतस्स्थित उदङ्मुखो भूत्वा अपामपवाहतः अपामपवाहनस्थाने उच्चे दक्षिणस्मिन्यूपे वारुणमालभेत । उदकविरहत् प्रजानां वरुणग्रहणाभावाय तद्भवति । पूर्ववत्तसिः ॥</p>
<p>इति षष्ठे षष्ठे पञ्चमोनुवाकः ॥</p>
<h2 id="अनवक-६">अनुवाकः ६</h2>
<h3 id="सयकतमनतर-33">संयुक्तमन्त्रः</h3>
<p>इन्द्र॒ पत्नि॑या॒ मनु॑मयाजय॒त्ताम्पर्य॑ग्निकृता॒मुद॑सृज॒त्तया॒ मनु॑रार्ध्नो॒द्यत्पर्य॑ग्निकृतम्पात्नीव॒तमु॑थ्सृ॒जति॒ यामे॒व मनु॒र्ऋद्धि॒मार्ध्नो॒त्तामे॒व यज॑मान ऋध्नोति</p>
<h3 id="मनतर-33">मन्त्रः</h3>
<p>इन्द्र॒ पत्नि॑या॒ मनु॑मयाजय॒त् ,
ताम् पर्य॑ग्निकृता॒मुद॑सृजत् ।<br>
तया॒ मनु॑रार्ध्नो॒द् यत् पर्य॑ग्निकृतम् पात्नीव॒तमु॑थ्सृ॒जति॑ ।<br>
यामे॒व मनु॒र्ऋद्धि॒मार्ध्नो॒त् , तामे॒व यज॑मान ऋध्नोति ।</p>
<h4 id="टक-33">टीका</h4>
<p>1इन्द्रः पत्निया मनुमित्यादि ॥ अत्र शाखान्तरे पठ्यते - &lsquo;पात्नीवते यूपे त्वाष्ट्रं साण्डं छागमुपाकरोति&rsquo; इति । तदत्र पत्नीसंयाजोत्तरकालभाविपत्नीसम्बन्धनिमित्तकः पत्नीशब्दः पात्नीवते यूपे वर्तते यथा अग्रेण शालामुखीयं पात्नीवतं मिनोतीति तत्संबन्धात्तस्मिन्योजनीयः पशुरपि पत्नीत्युच्यते, मतुपो वाऽभेदोपचाराद्वाऽयमर्थः । पात्नीवतयूपोपाकरणीयेन त्वाष्ट्रोण पशुना इन्द्रो मनुमयाजयत् । अथ तां पत्नीं पात्नीवतसंबन्धिनं त्वाष्ट्रं पशुं पर्यग्निकरणानन्तरमुदसृजत् असमाप्तमेव कर्म तदन्तमुत्सृष्टवान् । मनुश्च तेन प्रयोगेण ऋद्धिं गतः । यदित्यादि । पात्नीवतमिति संप्रति मतुपा निर्दिशति यूपम् । &lsquo;छन्दसीरः&rsquo; इति मतुपो वत्वम् । तत्संबन्धी पशुः पात्नीवतः । ऋद्धिमार्ध्नोदिति । सामान्यविशेषभावेन नेयम् ॥</p>
<h3 id="सयकतमनतर-34">संयुक्तमन्त्रः</h3>
<p>य॒ज्ञस्य॒ वा अप्र॑तिष्ठिताद्य॒ज्ञ परा॑ भवति य॒ज्ञम्प॑रा॒भव॑न्त॒य्ँयज॑मा॒नोऽनु॒ परा॑ भवति॒ यदाज्ये॑न पात्नीव॒तꣳ स॑स्था॒पय॑ति य॒ज्ञस्य॒ प्रति॑ष्ठित्यै य॒ज्ञम्प्र॑ति॒तिष्ठ॑न्त॒य्ँयज॑मा॒नोऽनु॒ प्रति॑ तिष्ठती</p>
<h3 id="मनतर-34">मन्त्रः</h3>
<p>य॒ज्ञस्य॒ वा अप्र॑तिष्ठिताद्य॒ज्ञ परा॑ भवति ।<br>
य॒ज्ञम् प॑रा॒भव॑न्त॒य्ँ यज॑मा॒नोऽनु॒ परा॑ भवति ।<br>
यदाज्ये॑न पात्नीव॒तꣳ स॑स्था॒पय॑ति , य॒ज्ञस्य॒ प्रति॑ष्ठित्यै ।<br>
य॒ज्ञम् प्र॑ति॒तिष्ठ॑न्त॒य्ँ यज॑मा॒नोऽनु॒ प्रति॑ तिष्ठति ।</p>
<h4 id="टक-34">टीका</h4>
<p>2यज्ञस्य वा इत्यादि ॥ अप्रतिष्ठितात् । अप्रतिष्ठितं भावे निष्ठा, असमाप्तिः । अप्रतिष्ठिताद्यज्ञस्य यज्ञावयवस्यासमाप्तत्वेन हेतुना यज्ञोवयवी पराभवति विनश्यति । यद्वा - यज्ञस्य वा अप्रतिष्ठितावयवात् यज्ञः पराभवति । यज्ञं च पराभवन्तं विनश्यन्तं अनु हेतुं कृत्वा यजमानः पराभवति । हेतावनोः कर्म प्रवचनीयत्वम् । समाधत्ते - यदाज्येनेत्यादि । पशुमुत्सृज्य आज्येन शेषं कर्मणस्संस्थापयेत् । यावन्ति पशोरवदानानि स्युः तावत्कृत्व आज्यस्यावद्येदिति केचित् । कर्मोत्सर्गादाज्येन कमार्न्तरं कुर्यादित्यन्ये ॥</p>
<h3 id="सयकतमनतर-35">संयुक्तमन्त्रः</h3>
<p>इ॒ष्टव्ँव॒पया᳚ [24]<br>
भव॒त्यनि॑ष्टव्ँव॒शयाऽथ॑ पात्नीव॒तेन॒ प्र च॑रति ती॒र्थ ए॒व प्र च॑र॒त्यथो॑ ए॒तर्ह्ये॒वास्य॒ याम॑स्त्वा॒ष्ट्रो भ॑वति॒ त्वष्टा॒ वै रेत॑सस्सि॒क्तस्य॑ रू॒पाणि॒ वि क॑रोति॒ तमे॒व वृ॑षाण॒म्पत्नी॒ष्वपि॑ सृजति॒ सो᳚ऽस्मै रू॒पाणि॒ वि क॑रोति ॥ [25]</p>
<h3 id="मनतर-35">मन्त्रः</h3>
<p>इ॒ष्टव्ँ व॒पया᳚ भव॒त्य् अनि॑ष्टव्ँ व॒शया , ऽथ॑ पात्नीव॒तेन॒ प्र च॑रति ।[24]<br>
ती॒र्थ ए॒व प्र च॑रति ।<br>
अथो॑ ए॒तर्ह्ये॒वास्य॒ यामः॑ ।<br>
त्वा॒ष्ट्रो भ॑वति॒ । त्वष्टा॒ वै रेत॑सस् सि॒क्तस्य॑ रू॒पाणि॒ वि क॑रोति ।<br>
तमे॒व वृ॑षाण॒म् पत्नी॒ष्वपि॑ सृजति॒ ।<br>
सो᳚ऽस्मै रू॒पाणि॒ वि क॑रोति ॥ [25]</p>
<h4 id="टक-35">टीका</h4>
<p>3इष्टं वपयेत्यादि ॥ यदाऽनूबन्ध्या वपा हुता भवति वशया चानूबन्ध्या हविषा अनिष्टं भवति अथ तस्मिन् काले पात्नीवतेन प्रचरति करोति । एवं कुर्वन् तीर्थे स्थान एव प्रचरति । अथो अपिच एतर्हि एतस्मिन्नेव काले अस्य कर्मणस्संबन्धिनां पुरोडाशहविषा यामः उपरमः अतोऽप्यन्यस्मिन्काले युक्तोस्य प्रचारः । त्वाष्ट्र इत्यादि । गतम् । वृषाणं वर्षितारं पत्नीष्वपिसृजति अनुप्रवेशयति । स चास्मै यजमानाय रूपाणि विकरोति विविधान्युत्पादयति । ऋद्धिमान् भवति ॥</p>
<p>इति षष्ठे षष्ठे षष्ठः ॥</p>
<h2 id="अनवक-७">अनुवाकः ७</h2>
<h3 id="सयकतमनतर-36">संयुक्तमन्त्रः</h3>
<p>घ्नन्ति॒ वा ए॒तथ्सोम॒य्ँयद॑भिषु॒ण्वन्ति॒ यथ्सौ॒म्यो भव॑ति॒ यथा॑ मृ॒ताया॑नु॒स्तर॑णीं॒ घ्नन्ति॑ ता॒दृगे॒व तद्यदु॑त्तरा॒र्धे वा॒ मध्ये॑ वा जुहु॒याद्दे॒वता᳚भ्यस्स॒मद॑न्दध्याद्दख्षिणा॒र्धे जु॑होत्ये॒षा वै पि॑तृ॒णान्दिख्स्वाया॑मे॒व दि॒शि पि॒तॄन्नि॒रव॑दयत</p>
<h3 id="मनतर-36">मन्त्रः</h3>
<p>घ्नन्ति॒ वा ए॒तथ्सोम॒य्ँ यद॑भिषु॒ण्वन्ति॑ ।<br>
यथ्सौ॒म्यो भव॑ति॒ यथा॑ मृ॒ताया॑नु॒स्तर॑णीं॒ घ्नन्ति॑ ता॒दृगे॒व तत् ।<br>
यदु॑त्तरा॒र्धे वा॒ मध्ये॑ वा जुहु॒याद् , दे॒वता᳚भ्यस् स॒मद॑न्दध्याद् , दख्षिणा॒र्धे जु॑होति ।<br>
ए॒षा वै पि॑तृ॒णान् दिख्स्वाया॑मे॒व दि॒शि पि॒तॄन् नि॒रव॑दयते ।</p>
<h4 id="टक-36">टीका</h4>
<p>1घ्नन्ति वा इत्यादि ॥ सोमस्य वधस्थानीयोभिषवः, तत्र सौम्यश्चरुः । मृतायानुस्तरणी वधस्थानीया, यथा मृताय पितृमेधे अनुस्तरणीं गां घ्नन्ति तत्तुल्यं तत्, अनु मरणानन्तरं स्तीर्यते अनयेति अनुस्तरणी, कर्मणि ल्युट् । यदुत्तरार्धे इत्यादि । सौम्यस्यायं देशः समत् कलहः । निष्कृष्य पृथक् स्वस्यां दिशि यजते ॥</p>
<h3 id="सयकतमनतर-37">संयुक्तमन्त्रः</h3>
<p>उद्गा॒तृभ्यो॑ हरन्ति सामदेव॒त्यो॑ वै सौ॒म्यो यदे॒व साम्न॑श्छम्बट्कु॒र्वन्ति॒ तस्यै॒व स शान्ति॒रव॑ [26]<br>
ई॒ख्ष॒न्ते॒ प॒वित्र॒व्ँवै सौ॒म्य आ॒त्मान॑मे॒व प॑वयन्ते॒ य आ॒त्मान॒न्न प॑रि॒पश्ये॑दि॒तासु॑स्स्यादभिद॒दिङ्कृ॒त्वावे᳚ख्षेत॒ तस्मि॒न्ह्या᳚त्मान॑म्परि॒पश्य॒त्यथो॑ आ॒त्मान॑मे॒व प॑वयते॒ यो ग॒तम॑ना॒स्स्याथ्सोऽवे᳚ख्षेत॒</p>
<h3 id="मनतर-37">मन्त्रः</h3>
<p>उद्गा॒तृभ्यो॑ हरन्ति , सामदेव॒त्यो॑ वै सौ॒म्यो , यदे॒व साम्न॑श्छम्बट्कु॒र्वन्ति॒ तस्यै॒व स शान्तिः॑ ।<br>
अवे᳚ख्षन्ते॒, प॒वित्र॒व्ँ वै सौ॒म्य , आ॒त्मान॑मे॒व प॑वयन्ते ।[26]<br>
य आ॒त्मान॒न् न प॑रि॒पश्ये॑दि॒तासु॑स् स्यादभिद॒दिङ् कृ॒त्वावे᳚ख्षेत ।<br>
तस्मि॒न् ह्या᳚त्मान॑म् परि॒पश्य॒त्य् अथो॑ आ॒त्मान॑मे॒व प॑वयते ।<br>
यो ग॒तम॑ना॒स् स्याथ् सोऽवे᳚ख्षेत ।</p>
<h4 id="टक-37">टीका</h4>
<p>2उद्गातृभ्य इत्यादि ॥ हरणं दानम् । साम देवता अस्य सौम्यस्य चरोः । तस्मात्साम्नो यच्छम्बट्कुर्वन्ति अन्तरयन्ति नाशयन्ति तस्य दोषस्य स सौम्यश्चरुः शान्तिश्शमनहेतुः । अवेक्षन्ते इति । सामर्थ्याच्चरावाज्यमानीयेति गम्यते । य आत्मानं न परिपश्येदिति वक्ष्यमाणत्वात् । तदवेक्षणेनात्मानं पवयन्ते शोधयन्ति । वृद्ध्यभावश्छान्दसः । अथ यद्यात्मानं न परिपश्येत् न सर्वत ईक्षेत इतासुस्स्यात् आज्यस्याल्पतया तत्रात्मादर्शने इतासुत्वं स्यात्, तस्मादभिददिं कृत्वाऽवेक्षेत नाल्प आज्ये अभित्वो ददाति ॥</p>
<h3 id="सयकतमनतर-38">संयुक्तमन्त्रः</h3>
<p>यन्मे॒ मन॒ परा॑गत॒य्ँयद्वा॑ मे॒ अप॑रागतम् । राज्ञा॒ सोमे॑न॒ तद्व॒यम॒स्मासु॑ धारयाम॒सीति॒ मन॑ ए॒वात्मन्दा॑धार [27]<br>
न ग॒तम॑ना भव॒त्य्</p>
<h3 id="मनतर-38">मन्त्रः</h3>
<p>यन्मे॒ मन॒ परा॑गतँ॒य् , यद्वा॑ मे॒ अप॑रागतम् ।<br>
राज्ञा॒ सोमे॑न॒ तद्व॒यम॒स्मासु॑ धारयाम॒सीति॑ ।<br>
मन॑ ए॒वात्मन्दा॑धार , न ग॒तम॑ना भवति ।[27]</p>
<h4 id="टक-38">टीका</h4>
<p>3यन्मे मन इत्यादिरवेक्षणमन्त्रोनुष्टुप् ॥ यन्मे मनः परागतं मत्तो निष्क्रान्तं, यद्वा - यच्च मे मनः अपरागतं परागमनोन्मुखं राज्ञा राजनशीलेन सोमेन ओषधीनामीशेन तन्मनः अस्मास्वेव धारयामसि धारयामः । &lsquo;इदन्तो मसिः&rsquo; । एवं कुर्वन् आत्मनि मनो धारयति, ततः प्रभृति न गतमना भवति ॥</p>
<h3 id="सयकतमनतर-39">संयुक्तमन्त्रः</h3>
<p>अप॒ वै तृ॑तीयसव॒ने य॒ज्ञ क्रा॑मतीजा॒नादनी॑जानम॒भ्या᳚ग्नावैष्ण॒व्यर्चा घृ॒तस्य॑ यजत्य॒ग्निस्सर्वा॑ दे॒वता॒ विष्णु॑र्य॒ज्ञो दे॒वता᳚श्चै॒व य॒ज्ञञ्च॑ दाधारोपा॒ꣳ॒शु य॑जति मिथुन॒त्वाय॑</p>
<h3 id="मनतर-39">मन्त्रः</h3>
<p>अप॒ वै तृ॑तीयसव॒ने य॒ज्ञ क्रा॑मतीजा॒नाद् - अनी॑जानम॒भ्या᳚ग्नावैष्ण॒व्यर्चा घृ॒तस्य॑ यजति ।<br>
अ॒ग्निस् सर्वा॑ दे॒वता॒ विष्णु॑र् य॒ज्ञो दे॒वता᳚श्चै॒व य॒ज्ञञ् च॑ दाधार ।<br>
उ॒पा॒ꣳ॒शु य॑जति , मिथुन॒त्वाय॑ ।</p>
<h4 id="टक-39">टीका</h4>
<p>4अप वा इत्यादि ॥ इष्टवानीजानः । &lsquo;लिटः कानज्वा&rsquo; । ईजानाद्यज्ञोऽपक्रामति अनीजानं लक्षीकृत्य । तत्राग्नावैष्णव्यर्चा धृतस्य यजति । उभयतस्सौम्यं परियजति । अन्यतरतो वा । केचित्तु - घृतस्याभियजतीति गच्छति तत्राभिगत इत्यत्रार्थेऽभिशब्दः । तन्मते ईजानाद्यज्ञोपगम्य अनीजानं क्रामति प्राप्नोतीति क्लिष्टान्वयः । अग्निस्सर्वा इत्यादि । गतम् । देवतानां सर्वज्ञस्य च सह धारणात् अनीजानं न गच्छति यज्ञः । मिथुनत्वायेति । उपांशुतया यागः सौम्येन चरुणा सह मिथुनं भवतीति ॥</p>
<h3 id="सयकतमनतर-40">संयुक्तमन्त्रः</h3>
<p>ब्रह्मवा॒दिनो॑ वदन्ति मि॒त्रो य॒ज्ञस्य॒ स्वि॑ष्टय्ँयुवते॒ वरु॑णो॒ दुरि॑ष्ट॒ङ्क्व॑ तर्हि॑ य॒ज्ञ क्व॑ यज॑मानो भव॒तीति॒</p>
<h3 id="मनतर-40">मन्त्रः</h3>
<p>ब्र॒ह्म॒वा॒दिनो॑ वदन्ति -<br>
&ldquo;मि॒त्रो य॒ज्ञस्य॒ स्वि॑ष्टय्ँयुवते॒ वरु॑णो॒ दुरि॑ष्ट॒ङ्क्व॑ तर्हि॑ य॒ज्ञ क्व॑ यज॑मानो भवति&rdquo;+ इति॑ ।</p>
<h4 id="टक-40">टीका</h4>
<p>5ब्रह्मवादिन इत्यादि ॥ यज्ञस्य यत्स्विष्टं शोभनमिष्टं तद्युवते मिश्रयति दुरिष्टेन मित्रः दुरिष्टसंभवे तेन संस्पृष्टमेव स्विष्टं स्थापयति अनाराधितो मित्रः । वरुणश्च दुरिष्टं स्विष्टसंस्पृष्टमेव स्थापयति तस्य बाधकत्वेन । क्व तर्हि तदानीं तथा सति कस्मिन् फले दातृत्वेन यज्ञो वर्तते, अनिर्वृत्तप्रायत्वात्, यजमानश्च तदानीं क्व भवति यज्ञेन रहितः कस्मिन् फले भोक्तृत्वेन वर्तते इति ब्रह्मवादिनः प्रश्नं वदन्ति ॥</p>
<h3 id="सयकतमनतर-41">संयुक्तमन्त्रः</h3>
<p>यन्मै᳚त्रावरु॒णीव्ँव॒शामा॒लभ॑ते मि॒त्रेणै॒व [28]<br>
य॒ज्ञस्य॒ स्वि॑ष्टꣳ शमयति॒ वरु॑णेन॒ दुरि॑ष्ट॒न्नार्ति॒मार्च्छ॑ति॒ यज॑मानो॒ यथा॒ वै लाङ्ग॑लेनो॒र्वरा᳚म्प्रभि॒न्दन्त्ये॒वमृ॑ख्सा॒मे य॒ज्ञम्प्र भि॑न्तो॒ यन्मै᳚त्रावरु॒णीव्ँव॒शामा॒लभ॑ते य॒ज्ञायै॒व प्रभि॑न्नाय म॒त्य॑म॒न्ववा᳚स्यति॒ शान्त्यै॑ या॒तया॑मानि॒ वा ए॒तस्य॒ छन्दाꣳ॑सि॒ य ई॑जा॒नश्छन्द॑सामे॒ष रसो॒ यद्व॒शा यन्मै᳚त्रावरु॒णीव्ँव॒शामा॒लभ॑ते॒ छन्दाꣳ॑स्ये॒व पुन॒रा प्री॑णा॒त्यया॑तयामत्वा॒याथो॒ छन्द॑स्स्वे॒व रस॑न्दधाति ॥ [29]</p>
<h3 id="मनतर-41">मन्त्रः</h3>
<p>यन्मै᳚त्रावरु॒णीव्ँ व॒शामा॒लभ॑ते , मि॒त्रेणै॒व य॒ज्ञस्य॒ स्वि॑ष्टꣳ शमयति॒ ,
वरु॑णेन॒ दुरि॑ष्ट॒न्नार्ति॒मार्च्छ॑ति॒ यज॑मानः । [28]<br>
यथा॒ वै लाङ्ग॑लेनो॒र्वरा᳚म् प्रभि॒न्दन्त्य् ए॒वम ऋ॑ख्सा॒मे य॒ज्ञम् प्र भि॑न्तः ।<br>
यन् मै᳚त्रावरु॒णीव्ँ व॒शामा॒लभ॑ते य॒ज्ञायै॒व प्रभि॑न्नाय म॒त्य॑म॒न्ववा᳚स्यति । शान्त्यै᳚ ।<br>
या॒तया॑मानि॒ वा ए॒तस्य॒ छन्दाꣳ॑सि॒ , य ई॑जा॒नश् छन्द॑साम् ए॒ष रसो॒ यद् व॒शा,<br>
यन्मै᳚त्रावरु॒णीव्ँ व॒शामा॒लभ॑ते॒ , छन्दाꣳ॑स्ये॒व पुन॒रा प्री॑णा॒त्य् अया॑तयामत्वाय ।<br>
अथो॒ छन्द॑स्स्वे॒व रस॑न् दधाति ॥ [29]</p>
<h4 id="टक-41">टीका</h4>
<p>6यदित्यादि ॥ मैत्रावरुण्या वशाया विधिः । शमयतीति । दुरिष्टासंसर्गः स्विष्टस्य शान्तिः, स्विष्टाविरोधित्वं दुरिष्टस्य शान्तिः । ततश्चोभयसमीकरणात् यज्ञं चाविकलं निर्वर्त्य यजमानो नार्तिं गच्छति फलहानिं न भजते । किंचेत्याह - येत्यादि । यथा उर्वरां सर्वसस्योत्पत्त्याधारभूतां भूमिं लाङ्गलेन प्रभिन्दन्ति प्रकर्षेण कृषन्ति, एवं ऋक्सामे यज्ञं प्रभिन्तः प्रकृष्टक्षेत्रफलप्रदानशक्तं कुरुतः । तत्र मैत्रावरुणी वशा यज्ञक्षेत्रस्य मत्यस्थानीया, शक्त्यानयनार्थं द्रव्यं मत्यम् । मत्यमन्ववास्यति कर्षणानन्तरं प्रक्षिपति । तच्छान्त्यै कर्षणहिंसाशमनाय भवति । किंचेत्याह - यातयामानीत्यादि । यातयामानि गतरसानि ईजानस्य छन्दांसि, बहुश उपयुक्तत्वात् । वशानामैषा छन्दसां रसः, ततस्तया छन्दांसि पुनराप्रीणाति आभिमुख्येन तर्पयति । तत् छन्दसामयातयामत्वाय भवति । अथो अपि च छन्दस्सु गतरसेषु पुनः रसं दधाति स्थापयति, छन्दसां रसत्वाद्वशायाः ॥</p>
<p>इति षष्ठे षष्ठे सप्तमोनुवाकः ॥</p>
<h2 id="अनवक-८">अनुवाकः ८</h2>
<h3 id="सयकतमनतर-42">संयुक्तमन्त्रः</h3>
<p>दे॒वा वा इ॑न्द्रि॒यव्ँवी॒र्यं  व्य॑भजन्त॒ ततो॒ यद॒त्यशि॑ष्यत॒ तद॑तिग्रा॒ह्या॑ अभव॒न्तद॑तिग्रा॒ह्या॑णामतिग्राह्य॒त्वय्ँयद॑तिग्रा॒ह्या॑ गृ॒ह्यन्त॑ इन्द्रि॒यमे॒व तद्वी॒र्य॑य्ँयज॑मान आ॒त्मन्ध॑त्ते॒ तेज॑ आग्ने॒येने᳚न्द्रि॒यमै॒न्द्रेण॑ ब्रह्मवर्च॒सꣳ सौ॒र्येण</p>
<h3 id="मनतर-42">मन्त्रः</h3>
<p>दे॒वा वा इ॑न्द्रि॒यव्ँ वी॒र्यं  व्य॑भजन्त ।<br>
ततो॒ यद॒त्यशि॑ष्यत॒ तद॑तिग्रा॒ह्या॑ अभवन् ।<br>
तद॑तिग्रा॒ह्या॑णामतिग्राह्य॒त्वम् ।<br>
यद॑तिग्रा॒ह्या॑ गृ॒ह्यन्त॑ ,इन्द्रि॒यमे॒व तद्वी॒र्य॑य्ँ यज॑मान आ॒त्मन् ध॑त्ते ।<br>
तेज॑ आग्ने॒येने᳚न्द्रि॒यम् ऐ॒न्द्रेण॑ ब्रह्मवर्च॒सꣳ सौ॒र्येण॑ ।</p>
<h4 id="टक-42">टीका</h4>
<p>1देवा वा इन्द्रियमित्यादि ॥ इन्द्रियं च वीर्यं चात्मीयं व्यभजन्त देवाः । ततो विभक्तात् यदत्यशिष्यत अतिशिष्टमभूत् विभक्तुमशक्यं तदतिग्राह्या ग्रहा अभवन् । तस्मात्तेषामतिग्राह्यत्वम् । अतिशिष्टेन ग्रहणादतिग्राह्याः । तस्मादतिग्राह्याणां ग्रहणेन इन्द्रियं वीर्यं च यजमान आत्मनि धत्ते । तत्क्रममाह - तेन इत्यादि । गतम् ॥</p>
<h3 id="सयकतमनतर-43">संयुक्तमन्त्रः</h3>
<p>उ॑प॒स्तम्भ॑न॒व्ँवा ए॒तद्य॒ज्ञस्य॒ यद॑तिग्रा॒ह्या᳚श्च॒क्रे पृ॒ष्ठानि॒ यत्पृष्ठ्ये॒ न गृ॑ह्णी॒यात्प्राञ्च॑य्ँय॒ज्ञम्पृ॒ष्ठानि॒ सꣳ शृ॑णीयु॒र्यदु॒क्थ्ये᳚ [30]<br>
गृ॒ह्णी॒यात्प्र॒त्यञ्च॑य्ँय॒ज्ञम॑तिग्रा॒ह्याः᳚ सꣳ शृ॑णीयुर्विश्व॒जिति॒ सर्व॑पृष्ठे ग्रहीत॒व्या॑ य॒ज्ञस्य॑ सवीर्य॒त्वाय॑</p>
<h3 id="मनतर-43">मन्त्रः</h3>
<p>उ॒प॒स्तम्भ॑न॒व्ँ वा ए॒तद् य॒ज्ञस्य॒ , यद॑तिग्रा॒ह्या᳚श् च॒क्रे पृ॒ष्ठानि॑ ।<br>
यत् पृष्ठ्ये॒ न गृ॑ह्णी॒यात् प्राञ्चँ॑य् , य॒ज्ञम् पृ॒ष्ठानि॒ सꣳ शृ॑णीयुः ।<br>
यदु॒क्थ्ये॑ गृ॒ह्णी॒यात् प्र॒त्यञ्चँ॑य् , य॒ज्ञम॑तिग्रा॒ह्याः᳚ सꣳ शृ॑णीयुः । [30]<br>
वि॒श्व॒जिति॒ सर्व॑पृष्ठे ग्रहीत॒व्या॑ य॒ज्ञस्य॑ सवीर्य॒त्वाय॑ ।</p>
<h4 id="टक-43">टीका</h4>
<p>2उपस्तम्भनमित्यादि ॥ उत्तम्भनकाष्ठमुपस्तम्भनम् । तत्स्थानीया अतिग्राह्याः । चक्रे चक्रस्थानीयानि पृष्ठानि सामानि यज्ञस्य रथस्य । तस्माद्यदि पृष्ठ्ये षडहे अतिग्राह्यान्न गृह्णीयात् तानि पृष्ठानि प्राञ्चं संशृणीयुः प्राग्भागवर्तिनं यज्ञं कुर्युः , उत्तम्भनाभावात् । संशरणं हिंसा । शॄ हिंसायाम्, क्रैयादिकः, ष्वादित्वाद्ध्रस्वत्वम् । अथ यदुक्थ्ये यज्ञे अतिग्राह्यान् गृह्णीयात्, तानि पृष्ठानि अतिग्राह्या यज्ञं तं प्रत्यञ्चं संशृणीयुः प्रत्यङ् पातयित्वा हिंस्युः अस्थानोत्तम्भनानीव पटलमापातयेयुः । विश्वजितीत्यादि । गतम् ॥</p>
<h3 id="सयकतमनतर-44">संयुक्तमन्त्रः</h3>
<p>प्र॒जाप॑तिर्दे॒वेभ्यो॑ य॒ज्ञान्व्यादि॑श॒थ्स प्रि॒यास्त॒नूरप॒ न्य॑धत्त॒ तद॑तिग्रा॒ह्या॑ अभव॒न्वित॑नु॒स्तस्य॑ य॒ज्ञ इत्या॑हु॒र्यस्या॑तिग्रा॒ह्या॑ न गृ॒ह्यन्त॒ इत्यप्य॑ग्निष्टो॒मे ग्र॑हीत॒व्या॑ य॒ज्ञस्य॑ सतनु॒त्वाय॑</p>
<h3 id="मनतर-44">मन्त्रः</h3>
<p>प्र॒जाप॑तिर्दे॒वेभ्यो॑ य॒ज्ञान् व्यादि॑शत् ।<br>
स प्रि॒यास् त॒नूरप॒ न्य॑धत्त ।<br>
तद॑तिग्रा॒ह्या॑ अभवन् ।<br>
वित॑नु॒स् तस्य॑ य॒ज्ञ इत्या॑हु॒र् यस्या॑तिग्रा॒ह्या॑ न गृ॒ह्यन्त॒ इति॑ ।<br>
अप्य॑ग्निष्टो॒मे ग्र॑हीत॒व्या॑ य॒ज्ञस्य॑ सतनु॒त्वाय॑ ।</p>
<h4 id="टक-44">टीका</h4>
<p>3प्रजापतिर्देवेभ्य इत्यादि ॥ आदेशनं पृथक्पृथक् दानम् । यज्ञस्य प्रियास्तनूश्शरीराणि अपन्यधत्त अपनीय निभृतं स्थापितवान् । तदतिग्राह्यत्वेन संपन्नम् । तस्मादतिग्राह्याग्रहणे वितनुर्यज्ञस्स्यादित्याहुर्ब्रह्मवादिनः । तस्मादग्निष्टोमेऽप्यतिग्राह्या ग्रहीतव्या यज्ञस्य सतनुत्वलाभाय ॥</p>
<h3 id="सयकतमनतर-45">संयुक्तमन्त्रः</h3>
<p>दे॒वता॒ वै सर्वाः᳚ स॒दृशी॑रास॒न्ता न व्या॒वृत॑मगच्छ॒न्ते दे॒वाः [31]<br>
ए॒त ए॒तान्ग्रहा॑नपश्य॒न्तान॑गृह्णताग्ने॒यम॒ग्निरै॒न्द्रमिन्द्र॑स्सौ॒र्यꣳ सूर्य॒स्ततो॒ वै ते᳚ऽन्याभि॑र्दे॒वता॑भिर्व्या॒वृत॑मगच्छ॒न्यस्यै॒वव्ँवि॒दुष॑ ए॒ते ग्रहा॑ गृ॒ह्यन्ते᳚ व्या॒वृत॑मे॒व पा॒प्मना॒ भ्रातृ॑व्येण गच्छती॒</p>
<h3 id="मनतर-45">मन्त्रः</h3>
<p>दे॒वता॒ वै सर्वाः᳚ स॒दृशी॑रासन् ।<br>
ता न व्या॒वृत॑मगच्छन् ।<br>
ते दे॒वा ए॒त ए॒तान् ग्रहा॑नपश्यन् ।[31]<br>
तान॑गृह्णत ।<br>
आ॒ग्ने॒यम् अ॒ग्निर् , ऐ॒न्द्रमिन्द्र॑स् , सौ॒र्यꣳ सूर्यः ।<br>
ततो॒ वै ते᳚ऽन्याभि॑र् दे॒वता॑भिर् व्या॒वृत॑मगच्छन् ।<br>
यस्यै॒वव्ँ वि॒दुष॑ ए॒ते ग्रहा॑ गृ॒ह्यन्ते᳚ , व्या॒वृत॑मे॒व पा॒प्मना॒ भ्रातृ॑व्येण गच्छति ।</p>
<h4 id="टक-45">टीका</h4>
<p>4देवता वा इत्यादि ॥ व्यावृत्तिः व्यावृत् । सर्वास्सदृश्यः तुल्यैश्वर्या आसन् देवताः । तत्रैते अग्न्यादयः अतिग्राह्यानाग्नेयादीन् गृहीत्वा अन्याभिर्देवताभिर्व्यावृत्तिं गताः । यस्यैवं विदुष इत्यादि । गतम् ॥</p>
<h3 id="सयकतमनतर-46">संयुक्तमन्त्रः</h3>
<p>इमे लो॒का ज्योति॑ष्मन्तस्स॒माव॑द्वीर्या का॒र्या॑ इत्या॑हुराग्ने॒येना॒स्मिल्ँ लो॒के ज्योति॑र्धत्त ऐ॒न्द्रेणा॒न्तरि॑ख्ष इन्द्रवा॒यू हि स॒युजौ॑ सौ॒र्येणा॒मुष्मि॑ल्ँलो॒के [32]<br>
ज्योति॑र्धत्ते॒ ज्योति॑ष्मन्तोऽस्मा इ॒मे लो॒का भ॑वन्ति स॒माव॑द्वीर्यानेनान्कुरुत</p>
<h3 id="मनतर-46">मन्त्रः</h3>
<p>इमे लो॒का ज्योति॑ष्मन्तस् स॒माव॑द्वीर्या का॒र्या॑ इत्या॑हुः ।<br>
आ॒ग्ने॒येना॒स्मिल्ँ लो॒के ज्योति॑र्धत्त , ऐ॒न्द्रेणा॒न्तरि॑ख्षे ।<br>
इ॒न्द्रवा॒यू हि स॒युजौ᳚ ।<br>
सौ॒र्येणा॒मुष्मि॑ल्ँ लो॒के ज्योति॑र् धत्ते ।[32]<br>
ज्योति॑ष्मन्तोऽस्मा इ॒मे लो॒का भ॑वन्ति , स॒माव॑द्वीर्यान् एनान् कुरुते ।</p>
<h4 id="टक-46">टीका</h4>
<p>5इमे लोका इत्यादि ॥ इमे पृथिव्यादयो लोकाः ज्योतिष्मन्तः प्रकाशवन्तः समावद्वीर्यास्तुल्यवीर्याश्च कार्या इत्याहुर्ब्रह्मवादिनः । समादावतुप् स्वार्थिकः । तत्कथमित्याह - आग्नेयेनेत्यादि । ननु वायोरन्तरिक्षं नेन्द्रस्य, कथमैन्द्रेणान्तरिक्षे ज्योतिस्स्यात् इत्याह - इन्द्रवायू हि सयुजौ सहचारिणौ, ऐन्द्रवायवादिषु दर्शनात् । तस्माद्वायुस्थानस्याप्यन्तरिक्षस्य ऐन्द्रेण ज्योतिष्मत्त्वमिति । गतमन्यत् ॥</p>
<h3 id="सयकतमनतर-47">संयुक्तमन्त्रः</h3>
<p>ए॒तान्वै ग्रहा᳚न्ब॒म्बावि॒श्वव॑यसाववित्ता॒म्ताभ्या॑मि॒मे लो॒का परा᳚ञ्चश्चा॒र्वाञ्च॑श्च॒ प्राभु॒र्यस्यै॒वव्ँवि॒दुष॑ ए॒ते ग्रहा॑ गृ॒ह्यन्ते॒ प्रास्मा॑ इ॒मे लो॒का परा᳚ञ्चश्चा॒र्वाञ्च॑श्च भान्ति ॥ [33]</p>
<h3 id="मनतर-47">मन्त्रः</h3>
<p>ए॒तान्वै ग्रहा᳚न् ब॒म्बावि॒श्वव॑यसाववित्ताम् ।<br>
ताभ्या॑मि॒मे लो॒का परा᳚ञ्चश् चा॒र्वाञ्च॑श् च॒ प्राभुः॑ ।<br>
यस्यै॒वव्ँ वि॒दुष॑ ए॒ते ग्रहा॑ गृ॒ह्यन्ते॒ , प्रास्मा॑ इ॒मे लो॒का परा᳚ञ्चश् चा॒र्वाञ्च॑श् च भान्ति ॥ [33]</p>
<h4 id="टक-47">टीका</h4>
<p>6एतान् वा इत्यादि ॥ बम्बश्च विश्ववयाश्च । &lsquo;देवताद्वन्द्वे च&rsquo; इत्यानञ्, पूर्वोत्तरपदयोर्युगपत्प्रकृतिस्वरत्वं च । अवित्तां अजानीताम्, अलभेतां वा । विदेर्व्यत्ययेन विकरणस्य लुक् । ताभ्यामित्यादि । पराञ्चश्चार्वाञ्चश्च उपर्यधश्चेमे लोकाः प्राभुः प्रकाशन्ते स्म । यस्यैवमित्यादि । गतम् ॥</p>
<p>इति षष्ठे षष्ठे अष्टमोनुवाकः ॥</p>
<h2 id="अनवक-९">अनुवाकः ९</h2>
<h3 id="सयकतमनतर-48">संयुक्तमन्त्रः</h3>
<p>दे॒वा वै यद्य॒ज्ञेऽकु॑र्वत॒ तदसु॑रा अकुर्वत॒ ते दे॒वा अदा᳚भ्ये॒ छन्दाꣳ॑सि॒ सव॑नानि॒ सम॑स्थापय॒न्ततो॑ दे॒वा अभ॑व॒न्परासु॑रा॒ यस्यै॒वव्ँवि॒दुषोऽदा᳚भ्यो गृ॒ह्यते॒ भव॑त्या॒त्मना॒ परा᳚स्य॒ भ्रातृ॑व्यो भवति॒</p>
<h3 id="मनतर-48">मन्त्रः</h3>
<p>दे॒वा वै यद् य॒ज्ञेऽकु॑र्वत॒ तदसु॑रा अकुर्वत ।<br>
ते दे॒वा अदा᳚भ्ये॒ छन्दाꣳ॑सि॒ सव॑नानि॒ सम॑स्थापयन् ।<br>
ततो॑ दे॒वा अभ॑व॒न् पराऽसु॑राः ।<br>
यस्यै॒वव्ँ वि॒दुषो ऽदा᳚भ्यो गृ॒ह्यते॒ , भव॑त्या॒त्मना॒ , परा᳚स्य॒ भ्रातृ॑व्यो भवति ।</p>
<h4 id="टक-48">टीका</h4>
<p>1देवा वै यदित्यादि ॥ अदाम्ये ग्रहे छन्दांसि सवनानि च समस्थापयन् समापयन्देवाः । यस्मात् &lsquo;वसवस्त्वा प्रवृहन्तु गायत्रेण छन्दसा&rsquo; इत्येवमादिभिः राज्ञस्त्रीनंशून्प्रवृहति तेनादाभ्य एव सर्वाणि संस्थापितवन्तो देवाः । ततस्तेन प्रयोगेण देवा अभवन् भूतिमन्तस्सपन्नाः । असुरास्तु तदज्ञानात्पराभूता विनष्टाः । यस्यैवामित्यादि । गतम् ॥</p>
<h3 id="सयकतमनतर-49">संयुक्तमन्त्रः</h3>
<p>यद्वै दे॒वा असु॑रा॒नदा᳚भ्ये॒नाद॑भ्नुव॒न्तददा᳚भ्यस्यादाभ्य॒त्वय्ँय ए॒वव्ँवेद॑ द॒भ्नोत्ये॒व भ्रातृ॑व्य॒न्नैन॒म्भ्रातृ॑व्यो दभ्नोति [34]</p>
<h3 id="मनतर-49">मन्त्रः</h3>
<p>यद्वै दे॒वा असु॑रा॒नदा᳚भ्ये॒नाद॑भ्नुव॒न् , तददा᳚भ्यस्यादाभ्य॒त्वम् ।<br>
य ए॒वव्ँ वेद॑ द॒भ्नोत्ये॒व भ्रातृ॑व्य॒न् , नैन॒म् भ्रातृ॑व्यो दभ्नोति । [34]</p>
<h4 id="टक-49">टीका</h4>
<p>2यद्वा इत्यादि ॥ अदाभ्येन केनापि हिंसितुमशक्येन अनेनासुरानदभ्नुवन् देवाः हिंसितवन्तः । तस्माददम्भनीयत्वाददाभ्यः । यद्वा - दम्भनीया अनेन देवा अभवन्नित्यदाम्यः, दभि प्रकृत्यन्तरमस्तीत्याहुः, ततो &ldquo;दभेश्चेति वक्तव्यं&rdquo; इति केचिदाहुः । अवधारणे नकारः, दभ्नुवन्त्येवानेनेत्यदाम्य इति । य एवं वेदेत्यादि । गतम् ॥</p>
<h3 id="सयकतमनतर-50">संयुक्तमन्त्रः</h3>
<p>ए॒षा वै प्र॒जाप॑तेरतिमो॒ख्षिणी॒ नाम॑ त॒नूर्यददा᳚भ्य॒ उप॑नद्धस्य गृह्णा॒त्यति॑मुक्त्या॒ अति॑ पा॒प्मान॒म्भ्रातृ॑व्यम्मुच्यते॒ य ए॒वव्ँवेद॒ घ्नन्ति॒ वा ए॒तथ्सोम॒य्ँयद॑भिषु॒ण्वन्ति॒ सोमे॑ ह॒न्यमा॑ने य॒ज्ञो ह॑न्यते य॒ज्ञे यज॑मानो</p>
<h3 id="मनतर-50">मन्त्रः</h3>
<p>ए॒षा वै प्र॒जाप॑तेरतिमो॒ख्षिणी॒ नाम॑ त॒नूर् यददा᳚भ्य ।<br>
उप॑नद्धस्य गृह्णा॒त्य् अति॑मुक्त्यै ।<br>
अति॑ पा॒प्मान॒म् भ्रातृ॑व्यम् मुच्यते॒ य ए॒वव्ँ वेद ।<br>
घ्नन्ति॒ वा ए॒तथ् सोम॒य्ँ यद॑भिषु॒ण्वन्ति॑ ।<br>
सोमे॑ ह॒न्यमा॑ने य॒ज्ञो ह॑न्यते , य॒ज्ञे यज॑मानः ।</p>
<h4 id="टक-50">टीका</h4>
<p>3एषा वा इत्यादि ॥ अत्यन्तं मोक्षः अतिमोक्षः पाप्मानम् । अतीत्य पापानि ससारबन्धनादीनि वा पुंसा मोक्षोतिमोक्षः, तद्वती तत्समर्था । प्रजापतेर्यज्ञात्मनस्तत्र शरीरमदाभ्यो नाम । तस्मादुपनद्धस्य बद्धस्य राज्ञः प्राग्बन्धनमोचनात् गृह्णात्यदाभ्यं, तदतिमुक्त्यै भवति पाप्मनः । एवं वेदिता च पाप्मानं भ्रातृव्यमतीत्य मुक्तो भवति किं पुनः कर्ता । घ्नन्ति वा इत्यादि । गतम् ॥</p>
<h3 id="सयकतमनतर-51">संयुक्तमन्त्रः</h3>
<p>ब्रह्मवा॒दिनो॑ वदन्ति॒ किन्तद्य॒ज्ञे यज॑मान कुरुते॒ येन॒ जीव᳚न्थ्सुव॒र्गल्ँलो॒कमेतीति॑ जीवग्र॒हो वा ए॒ष यददा॒भ्योऽन॑भिषुतस्य गृह्णाति॒ जीव॑न्तमे॒वैनꣳ॑ सुव॒र्गल्ँलो॒कङ्ग॑मयति॒</p>
<h3 id="मनतर-51">मन्त्रः</h3>
<p>ब्र॒ह्म॒वा॒दिनो॑ वदन्ति॒ -<br>
&ldquo;किन् तद् य॒ज्ञे यज॑मान कुरुते॒ , येन॒ जीव᳚न्थ् सुव॒र्गल्ँ लो॒कमेति&rdquo;+ इति॑ ।<br>
जी॒व॒ग्र॒हो वा ए॒ष यददा॒भ्यो ऽन॑भिषुतस्य गृह्णाति ।<br>
जीव॑न्तमे॒वैनꣳ॑ सुव॒र्गल्ँ लो॒कङ् ग॑मयति ।</p>
<h4 id="टक-51">टीका</h4>
<p>4ब्रह्मवादिन इत्यादि ॥ जीवन्नेव सशरीर एव यजमानः स्वर्गं यथा गच्छेदिति जीवग्रहोयं गृह्यते । जीवत् ग्रहो जीवग्रहः । तत्पुनः कथमित्याह - अनभिषुतस्येत्यादि । गतम् ॥</p>
<h3 id="सयकतमनतर-52">संयुक्तमन्त्रः</h3>
<p>वि वा ए॒तद्य॒ज्ञञ्छि॑न्दन्ति॒ यददा᳚भ्ये सस्था॒पय॑न्त्य॒ꣳ॒शूनपि॑ सृजति य॒ज्ञस्य॒ सन्त॑त्यै ॥ [35]</p>
<h3 id="मनतर-52">मन्त्रः</h3>
<p>वि वा ए॒तद्य॒ज्ञञ्छि॑न्दन्ति॒ यददा᳚भ्ये सस्था॒पय॑न्ति ।<br>
अ॒ꣳ॒शूनपि॑ सृजति य॒ज्ञस्य॒ सन्त॑त्यै ॥ [35]</p>
<h4 id="टक-52">टीका</h4>
<p>5वि वा इत्यादि ॥ यज्ञस्यायं विच्छेदः अदाभ्ये समापनं नाम । ततश्च यज्ञविच्छेदे यजमानोपि हन्यते इति स एव दोष इत्यत आह - अंशूनित्यादि । अदाभ्यांशून्प्रज्ञातान्निधाय प्रतिसवनं महाभिषवेष्वपिसृजति । तद्यज्ञस्य सन्तत्यै अविच्छेदाय भवति ॥</p>
<p>इति षष्ठे षष्ठे नवमोनुवाकः ॥</p>
<h2 id="अनवक-१०">अनुवाकः १०</h2>
<h3 id="सयकतमनतर-53">संयुक्तमन्त्रः</h3>
<p>दे॒वा वै प्र॒बाहु॒ग्ग्रहा॑नगृह्णत॒ स ए॒तम्प्र॒जाप॑तिर॒ꣳ॒शुम॑पश्य॒त्तम॑गृह्णीत॒ तेन॒ वै स आ᳚र्ध्नो॒द्यस्यै॒वव्ँवि॒दुषो॒ऽꣳ॒शुर्गृ॒ह्यत॑ ऋ॒ध्नोत्ये॒व</p>
<h3 id="मनतर-53">मन्त्रः</h3>
<p>दे॒वा वै प्र॒बाहु॒ग् ग्रहा॑नगृह्णत ।<br>
स ए॒तम् प्र॒जाप॑तिर॒ꣳ॒शुम् अ॑पश्यत् ।<br>
तम॑गृह्णीत ।<br>
तेन॒ वै स आ᳚र्ध्नोत् ।<br>
यस्यै॒वव्ँ वि॒दुषो॒ऽꣳ॒शुर् गृ॒ह्यत॑ ऋ॒ध्नोत्ये॒व ।</p>
<h4 id="टक-53">टीका</h4>
<p>1देवा वै प्रबाहुगिति ॥ प्रबाहुक् तुल्यस्वभावान् । प्रजापतिस्तु एतं वक्ष्यमाणमंशुग्रहं दृष्ट्वा तद्ग्रहणेन सर्वेभ्य ऋद्धोभवत् । यस्येवमित्यादि ॥ गतम् ॥</p>
<h3 id="सयकतमनतर-54">संयुक्तमन्त्रः</h3>
<p>स॒कृद॑भिषुतस्य गृह्णाति स॒कृद्धि स तेनार्ध्नो॒न्मन॑सा गृह्णाति॒ मन॑ इव॒ हि प्र॒जाप॑ति प्र॒जाप॑ते॒राप्त्या॒ औदु॑म्बरेण गृह्णा॒त्यूर्ग्वा उ॑दु॒म्बर॒ ऊर्ज॑मे॒वाव॑ रुन्द्धे॒ चतु॑स्स्रक्ति भवति दि॒ख्षु [36]<br>
ए॒व प्रति॑ तिष्ठति॒ यो वा अ॒ꣳ॒शोरा॒यत॑न॒व्ँवेदा॒यत॑नवान्भवति वामदे॒व्यमिति॒ साम॒ तद्वा अ॑स्या॒यत॑न॒म्मन॑सा॒ गाय॑मानो गृह्णात्या॒यत॑नवाने॒व भ॑वति॒</p>
<h3 id="मनतर-54">मन्त्रः</h3>
<p>स॒कृद॑भिषुतस्य गृह्णाति । स॒कृद्धि स तेनाऽर्ध्नो᳚त्।<br>
मन॑सा गृह्णाति । मन॑ इव॒ हि प्र॒जाप॑तिः ।<br>
प्र॒जाप॑ते॒राप्त्यै᳚ ।<br>
औदु॑म्बरेण गृह्णाति । ऊर्ग्वा उ॑दु॒म्बरः॑ ।<br>
ऊर्ज॑मे॒वाव॑ रुन्धे ।<br>
चतु॑स् स्रक्ति भवति ।<br>
दि॒ख्षु   ए॒व प्रति॑ तिष्ठति । [36]<br>
यो वा अ॒ꣳ॒शोरा॒यत॑न॒व्ँ वेदा॒यत॑नवान् भवति ।<br>
वा॒म॒दे॒व्यम् इति॒ साम॒ , तद् वा अ॑स्या॒यत॑न॒म् मन॑सा॒ गाय॑मानो गृह्णाति ।<br>
आ॒यत॑नवान् ए॒व भ॑वति ।</p>
<h4 id="टक-54">टीका</h4>
<p>2सकृदभिषुतस्येत्यादि ॥ अव्ययपर्वूपदप्रकृतिस्वरत्वम् । सकृद्धीति । एकप्रयोगेणैव स प्रजापतिस्तेन अंशुना ऋद्धोभवत् । &lsquo;हि च&rsquo; इति निघाताभावे आट उदात्तत्वम् । मन इवेति । अव्यक्तात्मकत्वात्, सर्वगतत्वाद्वा । औदुम्बरेणेति । उदुम्बरविकारेण पात्रेण गृह्नाति । ' अनुदात्तादेश्च ' इत्यत् । ऊग्वा इति । तद्धेतुत्वात्ताच्छब्द्यम् । चतुस्स्रक्ति चतुष्कोणम् । यो वा अंशोरित्यादि । आयतनवान् ग्रहवान् । वामदेव्यं सामास्यायतनं स्थानं वामदेव्यस्य ऋचं &lsquo;कया नश्चित्र आभुवत्&rsquo; इति मनसा गायन् गृह्णाति । वामदेवेन दृष्टं साम वामदेव्यम् । &lsquo;वाम- देवाड्ड्यड्यौ&rsquo; ॥</p>
<h3 id="सयकतमनतर-55">संयुक्तमन्त्रः</h3>
<p>यद॑ध्व॒र्युर॒ꣳ॒शुङ्गृ॒ह्णन्नार्धये॑दु॒भाभ्या॒न्नर्ध्ये॑ताध्व॒र्यवे॑ च॒ यज॑मानाय च॒ यद॒र्धये॑दु॒भाभ्या॑मृध्ये॒त</p>
<h3 id="मनतर-55">मन्त्रः</h3>
<p>यद॑ध्व॒र्युर् अ॒ꣳ॒शुङ्गृ॒ह्णन्नार्धये॑द् उ॒भाभ्या॒न् नर्ध्ये॑ताध्व॒र्यवे॑ च॒ यज॑मानाय च।<br>
यद॒र्धये॑द् उ॒भाभ्या᳚मृध्येत ।</p>
<h4 id="टक-55">टीका</h4>
<p>3यदध्वर्युरित्यादि ॥ यत् अध्वर्युरंशुं गृह्णन्नार्धयेत् ऋद्धिमन्तमंशुं न कुर्यात् सोंशुरुभाभ्यां नर्ध्येत ऋद्धिहेतुर्न स्यात् नाध्वर्यव एव ग्रहीत्रे । तर्हि कस्मा अन्यस्मा इत्याह - यजमानाय चेति । एवमुभाभ्यां नर्ध्येत । अथ यद्यर्धयेत् अंशुमध्वर्युः तदाऽप्युभाभ्यामृध्येत अध्वर्यवे च यजमानाय च । तस्मात् यथा ऋद्धिहेतुर्भवति तथा यतितव्यम् ॥</p>
<h3 id="सयकतमनतर-56">संयुक्तमन्त्रः</h3>
<p>आन॑वानङ्गृह्णाति॒ सैवास्यर्द्धि॒र्हिर॑ण्यम॒भि व्य॑नित्य॒मृत॒व्ँवै हिर॑ण्य॒मायु॑ प्रा॒ण आयु॑षै॒वामृत॑म॒भि धि॑नोति श॒तमा॑नम्भवति श॒तायु॒ पुरु॑षश्श॒तेन्द्रि॑य॒ आयु॑ष्ये॒वेन्द्रि॒ये प्रति॑ तिष्ठति ॥ [37]</p>
<h3 id="मनतर-56">मन्त्रः</h3>
<p>आन॑वानङ् गृह्णाति॒ सैवास्यर्धिः॑ ।<br>
हिर॑ण्यम॒भि व्य॑निति॑ ।<br>
अ॒मृत॒व्ँ वै हिर॑ण्य॒मायु॑ प्रा॒ण , आयु॑षै॒वामृत॑म॒भि धि॑नोति ।<br>
श॒तमा॑नम् भवति ।<br>
श॒तायु॒ पुरु॑षश् श॒तेन्द्रि॑यः ।<br>
आयु॑ष्य् ए॒वेन्द्रि॒ये प्रति॑ तिष्ठति ॥ [37]</p>
<h4 id="टक-56">टीका</h4>
<p>4तत्कथमित्याह - अनवानमिति ॥ अनुच्छ्वासम् । सैवास्यांशोः ऋद्धिः । सेति ग्रहणमुच्यते । ऋद्ध्यपेक्षं स्त्रीत्वम् । हिरण्यमित्यादि । उपरिव्यननमभिव्यननम् । प्राण्यापान्य व्यनिति अमृतहेतुं हिरण्यं आयुरात्मना प्राणेन आभिमुख्येन प्रीणयति । शतमानमित्यादि । गतम् ॥</p>
<p>इति षष्ठे षष्ठे दशमोनुवाकः ॥</p>
<h2 id="अनवक-११">अनुवाकः ११</h2>
<h3 id="सयकतमनतर-57">संयुक्तमन्त्रः</h3>
<p>प्र॒जाप॑तिर्दे॒वेभ्यो॑ य॒ज्ञान्व्यादि॑श॒थ्स रि॑रिचा॒नो॑ऽमन्यत॒ स य॒ज्ञानाꣳ॑ षोडश॒धेन्द्रि॒यव्ँवी॒र्य॑मा॒त्मान॑म॒भि सम॑क्खिद॒त्तथ्षो॑ड॒श्य॑भव॒न्न वै षो॑ड॒शी नाम॑ य॒ज्ञो᳚ऽस्ति॒</p>
<h3 id="मनतर-57">मन्त्रः</h3>
<p>प्र॒जाप॑तिर्दे॒वेभ्यो॑ य॒ज्ञान् व्यादि॑शत् ।<br>
स रि॑रिचा॒नो॑ऽमन्यत ।<br>
स य॒ज्ञानाꣳ॑ षोडश॒धेन्द्रि॒यव्ँ वी॒र्य॑म् आ॒त्मान॑म॒भि सम॑क्खिदत् ।<br>
तथ् षो॑ड॒श्य॑भवत् ।
न वै षो॑ड॒शी नाम॑ य॒ज्ञो᳚ऽस्ति ।</p>
<h4 id="टक-57">टीका</h4>
<p>1प्रजापतिर्देवेभ्य इत्यादि ॥ रिरिचानः रिक्तोहमित्यमन्यत प्रजापतिः । अथ तथा मन्यमानस्सः यज्ञानामिन्द्रियं च वीर्यं च षोडशधा षोडशप्रकारभिन्नं समक्खिदत् समुदपादयत् । क्खिद दैन्ये, व्यञ्जनद्वयादिः । किमर्थम् ?आत्मानमभिलक्ष्य, आत्मार्थमिति यावत् । लक्षणे अभेः कर्मप्रवचनीयत्वम् । तत्तथा षोडशधा कृतमिन्द्रियादिकं षोडशीनाम क्रतुरभवत्, न खल्वन्यः षोडशी नाम संज्ञिभूतः क्रतुरस्ति मुक्त्वेमं षोडशधा कृतं यज्ञम् ॥</p>
<h3 id="सयकतमनतर-58">संयुक्तमन्त्रः</h3>
<p>यद्वाव षो॑ड॒श स्तो॒त्रꣳ षो॑ड॒शꣳ श॒स्त्रन्तेन॑ षोड॒शी तथ्षो॑ड॒शिन॑ष्षोडशि॒त्वय्ँयथ्षो॑ड॒शी गृ॒ह्यत॑ इन्द्रि॒यमे॒व तद्वी॒र्य॑य्ँयज॑मान आ॒त्मन्ध॑त्ते</p>
<h3 id="मनतर-58">मन्त्रः</h3>
<p>यद्वाव षो॑ड॒श स्तो॒त्रꣳ षो॑ड॒शꣳ श॒स्त्रन् तेन॑ षोड॒शी ।<br>
तथ् षो॑ड॒शिन॑ष् षोडशि॒त्वम् ।<br>
यथ् षो॑ड॒शी गृ॒ह्यत॑ , इन्द्रि॒यमे॒व तद्वी॒र्य॑य्ँ यज॑मान आ॒त्मन् ध॑त्ते ।</p>
<h4 id="टक-58">टीका</h4>
<p>2इदानीं कस्य षोडशधा करणेन षोडशी यज्ञस्समभवदित्याह - यद्वा वेत्यादि ॥ गतम् । षोडशानां पूरणं षोडशं, तेन तद्वान् षोडशी, सामर्थ्यात् षोडशस्तोत्रशस्त्रयोगात् षोडशित्त्वमस्येत्युक्तं भवति । नान्येन षोडशेन तद्वानिति । तदेतद्यज्ञस्य षोडशित्वम् । यदित्यादि । गतम् ॥</p>
<h3 id="सयकतमनतर-59">संयुक्तमन्त्रः</h3>
<p>दे॒वेभ्यो॒ वै सु॑व॒र्गो लो॒कः [38]<br>
न प्राभ॑व॒त्त ए॒तꣳ षो॑ड॒शिन॑मपश्य॒न्तम॑गृह्णत॒ ततो॒ वै तेभ्य॑स्सुव॒र्गो लो॒क प्राभ॑व॒द्यथ्षो॑ड॒शी गृ॒ह्यते॑ सुव॒र्गस्य॑ लो॒कस्या॒भिजि॑त्या॒</p>
<h3 id="मनतर-59">मन्त्रः</h3>
<p>दे॒वेभ्यो॒ वै सु॑व॒र्गो लो॒को न प्राभ॑वत् ।[38]<br>
त ए॒तꣳ षो॑ड॒शिन॑मपश्यन् । तम॑गृह्णत ।<br>
ततो॒ वै तेभ्य॑स् सुव॒र्गो लो॒क प्राभ॑वत् ।<br>
यथ् षो᳚ड॒शी गृ॒ह्यते॑ सुव॒र्गस्य॑ लो॒कस्या॒भिजि॑त्यै ।</p>
<h4 id="टक-59">टीका</h4>
<p>3देवेभ्य इत्यादि ॥ न प्राभवत् न पर्याप्त आसीत् । गतमन्यत् ॥ +++( सम्पादकटिप्पनी - विस्तृतं व्याख्यानमन्यत्र मृग्यम् । )+++</p>
<h3 id="सयकतमनतर-60">संयुक्तमन्त्रः</h3>
<p>इन्द्रो॒ वै दे॒वाना॑मानुजाव॒र आ॑सी॒थ्स प्र॒जाप॑ति॒मुपा॑धाव॒त्तस्मा॑ ए॒तꣳ षो॑ड॒शिन॒म्प्राय॑च्छ॒त्तम॑गृह्णीत॒ ततो॒ वै सोऽग्र॑न्दे॒वता॑ना॒म्पर्यै॒द्यस्यै॒वव्ँवि॒दुष॑ष्षोड॒शी गृ॒ह्यते᳚ [39]<br>
अग्र॑मे॒व स॑मा॒नाना॒म्पर्ये॑ति</p>
<h3 id="मनतर-60">मन्त्रः</h3>
<p>इन्द्रो॒ वै दे॒वाना॑मानुजाव॒र आ॑सीत् ।<br>
स प्र॒जाप॑ति॒म् उपा॑धावत् ।<br>
तस्मा॑ ए॒तꣳ षो॑ड॒शिन॒म् प्राय॑च्छत् । तम॑गृह्णीत ।<br>
ततो॒ वै सोऽग्र॑न् दे॒वता॑ना॒म् पर्यै᳚त् ।<br>
यस्यै॒वव्ँ वि॒दुष॑ष् षोड॒शी गृ॒ह्यते , ऽग्र॑मे॒व स॑मा॒नाना॒म् पर्ये॑ति ।[39]</p>
<h4 id="टक-60">टीका</h4>
<p>4इन्द्रो वा इत्यादि ॥ अनुजावरः कनिष्ठैश्वर्योपजीवी, स एवानुजावरः । स्वार्थिकोण् । गतमन्यत् । अग्रं प्राधान्यं देवतानां पर्यैत् अगच्छत् ॥</p>
<h3 id="सयकतमनतर-61">संयुक्तमन्त्रः</h3>
<p>प्रातस्सव॒ने गृ॑ह्णाति॒ वज्रो॒ वै षो॑ड॒शी वज्र॑ प्रातस्सव॒न स्वादे॒वैन॒य्ँयोने॒र्निर्गृ॑ह्णाति॒ सव॑नेसवने॒ऽभि गृ॑ह्णाति॒ सव॑नाथ्सवनादे॒वैन॒म्प्र ज॑नयति तृतीयसव॒ने प॒शुका॑मस्य गृह्णीया॒द्वज्रो॒ वै षो॑ड॒शी प॒शव॑स्तृतीयसव॒नव्वँज्रे॑णै॒वास्मै॑ तृतीयसव॒नात्प॒शूनव॑ रुन्द्धे॒</p>
<h3 id="मनतर-61">मन्त्रः</h3>
<p>प्रा॒त॒स्स॒व॒ने गृ॑ह्णाति । वज्रो॒ वै षो॑ड॒शी ।<br>
वज्र॑ प्रातस् सव॒नम् ।<br>
स्वादे॒वैन॒य्ँ योने॒र् निर्गृ॑ह्णाति ।<br>
सव॑नेसवने॒ऽभि गृ॑ह्णाति ।<br>
सव॑नाथ् सवनाद् ए॒वैन॒म् प्र ज॑नयति ।<br>
तृ॒ती॒य॒स॒व॒ने प॒शुका॑मस्य गृह्णीयात् ।<br>
वज्रो॒ वै षो॑ड॒शी , प॒शव॑स् तृतीयसव॒नम् ।<br>
वज्रे॑णै॒वास्मै॑ तृतीयसव॒नात् प॒शूनव॑ रुन्धे ।</p>
<h4 id="टक-61">टीका</h4>
<p>5प्रातस्सवनेत्यादयः पक्षभेदाः । वज्रो वा इत्यादि । वज्रवदनिष्टनिवारणहेतुत्वात् । स्वादेव योनेः कारणात् निर्गृह्णाति निष्कृष्यैनं गृह्णाति । सवनेसवने इत्यादि । गतम् । तृतीयसवने इति । एवकारसंयोगः खादिरीष्विवेति केचित् । अनियम इत्यन्ये ॥</p>
<h3 id="सयकतमनतर-62">संयुक्तमन्त्रः</h3>
<p>नोक्थ्ये॑ गृह्णीयात्प्र॒जा वै प॒शव॑ उ॒क्थानि॒ यदु॒क्थ्ये᳚ [40]<br>
गृ॒ह्णी॒यात्प्र॒जाम्प॒शून॑स्य॒ निर्द॑हेदतिरा॒त्रे प॒शुका॑मस्य गृह्णीया॒द्वज्रो॒ वै षो॑ड॒शी वज्रे॑णै॒वास्मै॑ प॒शून॑व॒रुध्य॒ रात्रि॑यो॒परि॑ष्टाच्छमय॒त्य्</p>
<h3 id="मनतर-62">मन्त्रः</h3>
<p>नोक्थ्ये॑ गृह्णीयात् । प्र॒जा वै प॒शव॑ उ॒क्थानि ।<br>
यदु॒क्थ्ये᳚ गृ॒ह्णी॒यात्  प्र॒जाम् प॒शून॑स्य॒ निर्द॑हेत् । [40]<br>
अ॒ति॒रा॒त्रे प॒शुका॑मस्य गृह्णीयात् ।<br>
वज्रो॒ वै षो॑ड॒शी ।<br>
वज्रे॑णै॒वास्मै॑ प॒शून॑व॒रुध्य॒ रात्रि॑यो॒परि॑ष्टाच् छमय॒ति ।</p>
<h4 id="टक-62">टीका</h4>
<p>6नोक्थ्य इति ॥ निषेधविधिः । गतः । अतिरात्रे पशुकामत्येति । &hellip; वेद्येति गम्यते । वज्रेण पशूनवरुद्ध्य रात्रिया रात्रिपर्यायैः उपरिष्ठादूर्ध्वकालं शमयति पशून्, वज्राभिपीडितानां शान्ति सुखं करोति ॥</p>
<h3 id="सयकतमनतर-63">संयुक्तमन्त्रः</h3>
<p>अप्य॑ग्निष्टो॒मे रा॑ज॒न्य॑स्य गृह्णीयाद्व्या॒वृत्का॑मो॒ हि रा॑ज॒न्यो॑ यज॑ते सा॒ह्न ए॒वास्मै॒ वज्र॑ङ्गृह्णाति॒ स ए॑न॒व्ँवज्रो॒ भूत्या॑ इन्द्धे॒ निर्वा दहत्येकवि॒ꣳ॒श स्तो॒त्रम्भ॑वति॒ प्रति॑ष्ठित्यै॒ हरि॑वच्छस्यत॒ इन्द्र॑स्य प्रि॒यन्धाम॑ [41]<br>
उपा᳚प्नोति॒</p>
<h3 id="मनतर-63">मन्त्रः</h3>
<p>अप्य॑ग्निष्टो॒मे रा॑ज॒न्य॑स्य गृह्णीयात् ।<br>
व्या॒वृत्का॑मो॒ हि रा॑ज॒न्यो॑ यज॑ते ।<br>
सा॒ह्न ए॒वास्मै॒ वज्र॑ङ् गृह्णाति ।<br>
स ए॑न॒व्ँ वज्रो॒ भूत्या॑ इन्द्धे॒ निर्वा दहति ।<br>
ए॒क॒वि॒ꣳ॒श॒ꣳ॒ स्तो॒त्रम् भ॑वति॒ , प्रति॑ष्ठित्यै ।<br>
हरि॑वच्छस्यते ।<br>
इन्द्र॑स्य प्रि॒यन्धामोपा᳚प्नोति ।[41]</p>
<h4 id="टक-63">टीका</h4>
<p>7अप्यग्निष्टोम इति ॥ अग्निष्टोमे राजन्यस्य क्षत्रियस्य गृह्णीयात् । हेतुमाह - व्यावृत्काम हान । प्राधान्यकामो हि राजन्यो यजते । ततस्स एकाहे एकस्मिन्नेव दिने अस्मै एतदर्थं वज्रं गृह्णाति । योग्निष्टोम एकाहे गृह्णाति स च ग्रहणं वज्र एव भूत्वा भूत्यर्थं व्यावृत्यर्थं च इन्धे दीपयति निर्दहति नितरां दहति वा । तत्र एकविंशं एकविंशतिस्तोत्रीयं स्तोत्रं एव भवति, तत्प्रतिष्ठित्यै, अनिर्दाहाय च भवति । हरिशब्दवत् शस्त्रं शस्यते तस्य । तथा सति इन्द्रस्य प्रियं धामोपाप्नोति उपागच्छति ॥</p>
<h3 id="सयकतमनतर-64">संयुक्तमन्त्रः</h3>
<p>कनी॑याꣳसि॒ वै दे॒वेषु॒ छन्दा॒ꣳ॒स्यास॒ञ्ज्याया॒ꣳ॒स्यसु॑रेषु॒ ते दे॒वा कनी॑यसा॒ छन्द॑सा॒ ज्याय॒श्छन्दो॒ऽभि व्य॑शꣳस॒न्ततो॒ वै तेऽसु॑राणाल्ँलो॒कम॑वृञ्जत॒ यत्कनी॑यसा॒ छन्द॑सा॒ ज्याय॒श्छन्दो॒ऽभि वि॒शꣳस॑ति॒ भ्रातृ॑व्यस्यै॒व तल्लो॒कव्ँवृ॑ङ्क्ते॒</p>
<h3 id="मनतर-64">मन्त्रः</h3>
<p>कनी॑याꣳसि॒ वै दे॒वेषु॒ छन्दा॒ꣳ॒स्यास॒ञ् ज्याया॒ꣳ॒स्यसु॑रेषु ।<br>
ते दे॒वा कनी॑यसा॒ छन्द॑सा॒ ज्याय॒श् छन्दो॒ऽभि व्य॑शꣳसन् ।</p>
<p>ततो॒ वै तेऽसु॑राणाल्ँ लो॒कम॑वृञ्जत ।</p>
<p>यत्कनी॑यसा॒ छन्द॑सा॒ ज्याय॒श् छन्दो॒ऽभि वि॒शꣳस॑ति॒ ,<br>
भ्रातृ॑व्यस्यै॒व तल्लो॒कव्ँ वृ॑ङ्क्ते ।</p>
<h4 id="टक-64">टीका</h4>
<p>8कनीयांसि वा इत्यादि ॥ अल्पतराक्षराणि गायत्र्यादीनि, ज्यायांसि प्रवृद्धाक्षराणि पाङ्क्तादीनि । अथ ते देवाः कनीयसा छन्दसा ज्यायश्छन्दोभिव्यशंसन् अभिक्रम्य विहृत्याशंसन् । गायत्रीं पङ्क्ता, उष्णिहं बृहत्या, विराजं त्रिष्टुभा । ततस्ते देवाः असुराणां लोकमवृञ्जत । यदित्यादि । गतम् । विहृतषोडशिनमधिकृत्येदमुच्यते ॥</p>
<h3 id="सयकतमनतर-65">संयुक्तमन्त्रः</h3>
<p>षड॒ख्षरा॒ण्यति॑ रेचयन्ति॒ षड्वा ऋ॒तव॑ ऋ॒तूने॒व प्री॑णाति च॒त्वारि॒ पूर्वा॒ण्यव॑ कल्पयन्ति [42]<br>
चतु॑ष्पद ए॒व प॒शूनव॑ रुन्द्धे॒ द्वे उत्त॑रे द्वि॒पद॑ ए॒वाव॑ रुन्द्धेऽनु॒ष्टुभ॑म॒भि सम्पा॑दयन्ति॒ वाग्वा अ॑नु॒ष्टुप्तस्मा᳚त्प्रा॒णाना॒व्ँवागु॑त्त॒मा स॑मयाविषि॒ते सूर्ये॑ षोड॒शिन॑स्स्तो॒त्रमु॒पाक॑रोत्ये॒तस्मि॒न्वै लो॒क इन्द्रो॑ वृ॒त्रम॑हन्थ्सा॒ख्षादे॒व वज्र॒म्भ्रातृ॑व्याय॒ प्र ह॑रत्यरुणपिश॒ङ्गोऽश्वो॒ दख्षि॑णै॒तद्वै वज्र॑स्य रू॒पꣳ समृ॑द्ध्यै ॥ [43]</p>
<h3 id="मनतर-65">मन्त्रः</h3>
<p>षड॒ख्षरा॒ण्य् अति॑ रेचयन्ति ।<br>
षड्वा ऋ॒तवः॑ । ऋ॒तूने॒व प्री॑णाति ।<br>
च॒त्वारि॒ पूर्वा॒ण्य् अव॑ कल्पयन्ति ।[42]<br>
चतु॑ष्पद ए॒व प॒शूनव॑ रुन्द्धे॒ , द्वे उत्त॑रे द्वि॒पद॑ ए॒वाव॑ रुन्धे ।</p>
<h4 id="टक-65">टीका</h4>
<p>9षडक्षराणीत्यादि ॥ कनीयसा ज्यायश्छन्दसि अनुष्टुभाकारे शंसन्तश्शंसितारः षडक्षराणि अस्मिन् शस्त्रे अतिरेचयन्ति तेन ऋतवः प्रीता भवन्ति । अथ षण्णामक्षराणामवयुत्य वादः - चत्वारीत्यादि । पूर्वाणि पूर्वस्यामृचि भवानि, उत्तरे उत्तरस्यामृचि भवे द्वे अक्षरे अतिरिक्ते भवतः ।</p>
<h3 id="मनतर-66">मन्त्रः</h3>
<p>अ॒नु॒ष्टुभ॑म् अ॒भि सम्पा॑दयन्ति ।<br>
वाग्वा अ॑नु॒ष्टुप् ।<br>
तस्मा᳚त् प्रा॒णाना॒व्ँ वाग् उ॑त्त॒मा ।<br>
स॒म॒या॒वि॒षि॒ते सूर्ये॑ षोड॒शिन॑स् स्तो॒त्रम् उ॒पाक॑रोति ।</p>
<h4 id="टक-66">टीका</h4>
<p>अनुष्टुभमिति । अनुष्टुप्संपत्तिमभिलक्ष्य आनुष्टुभेनैव छन्दसा शस्त्रं संपादयन्ति । तथा पङ्क्त्या सह गायत्री पङ्क्त्या सह चतुष्षष्टिरक्षराणि द्वे अनुष्टुभौ । तथा उष्णिक् बृहत्या सह । तथैव विराट् द्विपदा त्रिष्टुभा सह । समयाविषिते अर्धास्तमिते सूर्ये षोडशिनो ग्रहस्य स्तोत्रमुपाकरोति । समयेत्यर्धनाम, विषितः विपूर्वात्स्यतेः निष्ठातः ।</p>
<h3 id="मनतर-67">मन्त्रः</h3>
<p>ए॒तस्मि॒न् वै लो॒क इन्द्रो॑ वृ॒त्रम॑हन् ।<br>
सा॒ख्षादे॒व वज्र॒म् भ्रातृ॑व्याय॒ प्र ह॑रति ।<br>
अ॒रु॒ण॒पि॒श॒ङ्गो ऽश्वो॒ दख्षि॑णा ।<br>
ए॒तद्वै वज्र॑स्य रू॒पꣳ , समृ॑द्ध्यै ॥ [43]</p>
<h4 id="टक-67">टीका</h4>
<p>एतस्मिन् लोके स्थाने अवकाशे पूर्वमिन्द्रो वृत्रं हतवान्, तस्मात्कालविशेषलाभात् वृद्ध्यै भवति यागः । किं च साक्षादव्यवधानेन वज्रं भ्रातृव्याय प्रहरति । अरुणपिशङ्गः अरुणमिश्रः पिशङ्गः, &lsquo;वर्णो वर्णेष्वतेन&rsquo; इति व्यत्ययेन न प्रवर्त ते । एतद्वज्रस्य रूपम् । अश्वो दक्षिणा, समृद्ध्यै ॥</p>
<p>इति श्रीभट्टभास्करमिश्रविरचिते यजुर्वेदभाष्ये ज्ञानयज्ञाख्ये षष्ठकाण्डे षष्ठप्रश्ने एकादशोनुवाकः ॥</p>
<p>प्रपाठकः काण्डश्च समाप्तः ॥</p>
<p>ओम् ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/6/6/">प्रपाठकः ६ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः ६</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jul 12 03:47:34 UTC. (<a href="http://google.com/search?q=03%3a47%3a34%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
