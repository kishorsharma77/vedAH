<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>वेदे विश्वासटिप्पन्यः  | प्रपाठकः २</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH/yajuH/taittirIyam/saMhitA/bhaTTa-bhAskara-bhAShyam/5/2/" rel="alternate" type="application/rss+xml" title="वेदे विश्वासटिप्पन्यः" />
    <link href="/vedAH/yajuH/taittirIyam/saMhitA/bhaTTa-bhAskara-bhAShyam/5/2/" rel="feed" type="application/rss+xml" title="वेदे विश्वासटिप्पन्यः" />

    <meta property="og:title" content="प्रपाठकः २" />
<meta property="og:description" content="अनुवाकः १ संयुक्तमन्त्रः विष्णु॑मुखा॒ वै दे॒वाश्छन्दो॑भिरि॒माल्ँ लो॒कान॑नपज॒य्यम॒भ्य॑जय॒न्॒यद्वि॑ष्णुक्र॒मान्क्रम॑ते॒ विष्णु॑रे॒व भू॒त्वा यज॑मान॒श्छन्दो॑भिरि॒माल्ँ लो॒कान॑नपज॒य्यम॒भि ज॑यति॒ विष्णो॒ क्रमो᳚ऽस्यभिमाति॒हेत्या॑ह गाय॒त्री वै पृ॑थि॒वी त्रैष्ठु॑भम॒न्तरि॑ख्ष॒ञ्जाग॑ती॒ द्यौरानु॑ष्टुभी॒र्दिश॒श्छन्दो॑भिरे॒वेमाल्ँ लो॒कान्य॑थापू॒र्वम॒भि ज॑यति प्र॒जाप॑तिर॒ग्निम॑सृजत॒ सो᳚ऽस्माथ्सृ॒ष्टः [1]
परा॑ङै॒त्तमे॒तयान्वै॒दक्र॑न्द॒दिति॒ तया॒ वै सो᳚ऽग्ने प्रि॒यन्धामावा॑रुन्द्ध॒ यदे॒ताम॒न्वाहा॒ग्नेरे॒वैतया᳚ प्रि॒यन्धामाव॑ रुन्द्ध
मन्त्रः विष्णु॑मुखा॒ वै दे॒वाश् छन्दो॑भिर् इ॒माल्ँ लो॒कान॑नपज॒य्यम् अ॒भ्य॑जयन् ।
यद्वि॑ष्णुक्र॒मान् क्रम॑ते॒ , विष्णु॑रे॒व भू॒त्वा यज॑मान॒श् छन्दो॑भिर् इ॒माल्ँ लो॒कान॑नपज॒य्यम् अ॒भि ज॑यति ।
विष्णो॒ क्रमो᳚ऽस्यभिमाति॒हेत्या॑ह ।
गा॒य॒त्री वै पृ॑थि॒वी । त्रैष्ठु॑भम् अ॒न्तरि॑ख्षम् ।
जाग॑ती॒ द्यौः । आनु॑ष्टुभी॒र् दिशः॑ ।
छन्दो॑भिर् ए॒वेमाल्ँ लो॒कान् य॑थापू॒र्वम् अ॒भि ज॑यति ।" />
<meta property="og:type" content="article" />
<meta property="og:url" content="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/" /><meta property="article:section" content="yajuH" />



<meta itemprop="name" content="प्रपाठकः २">
<meta itemprop="description" content="अनुवाकः १ संयुक्तमन्त्रः विष्णु॑मुखा॒ वै दे॒वाश्छन्दो॑भिरि॒माल्ँ लो॒कान॑नपज॒य्यम॒भ्य॑जय॒न्॒यद्वि॑ष्णुक्र॒मान्क्रम॑ते॒ विष्णु॑रे॒व भू॒त्वा यज॑मान॒श्छन्दो॑भिरि॒माल्ँ लो॒कान॑नपज॒य्यम॒भि ज॑यति॒ विष्णो॒ क्रमो᳚ऽस्यभिमाति॒हेत्या॑ह गाय॒त्री वै पृ॑थि॒वी त्रैष्ठु॑भम॒न्तरि॑ख्ष॒ञ्जाग॑ती॒ द्यौरानु॑ष्टुभी॒र्दिश॒श्छन्दो॑भिरे॒वेमाल्ँ लो॒कान्य॑थापू॒र्वम॒भि ज॑यति प्र॒जाप॑तिर॒ग्निम॑सृजत॒ सो᳚ऽस्माथ्सृ॒ष्टः [1]
परा॑ङै॒त्तमे॒तयान्वै॒दक्र॑न्द॒दिति॒ तया॒ वै सो᳚ऽग्ने प्रि॒यन्धामावा॑रुन्द्ध॒ यदे॒ताम॒न्वाहा॒ग्नेरे॒वैतया᳚ प्रि॒यन्धामाव॑ रुन्द्ध
मन्त्रः विष्णु॑मुखा॒ वै दे॒वाश् छन्दो॑भिर् इ॒माल्ँ लो॒कान॑नपज॒य्यम् अ॒भ्य॑जयन् ।
यद्वि॑ष्णुक्र॒मान् क्रम॑ते॒ , विष्णु॑रे॒व भू॒त्वा यज॑मान॒श् छन्दो॑भिर् इ॒माल्ँ लो॒कान॑नपज॒य्यम् अ॒भि ज॑यति ।
विष्णो॒ क्रमो᳚ऽस्यभिमाति॒हेत्या॑ह ।
गा॒य॒त्री वै पृ॑थि॒वी । त्रैष्ठु॑भम् अ॒न्तरि॑ख्षम् ।
जाग॑ती॒ द्यौः । आनु॑ष्टुभी॒र् दिशः॑ ।
छन्दो॑भिर् ए॒वेमाल्ँ लो॒कान् य॑थापू॒र्वम् अ॒भि ज॑यति ।">

<meta itemprop="wordCount" content="9639">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः २"/>
<meta name="twitter:description" content="अनुवाकः १ संयुक्तमन्त्रः विष्णु॑मुखा॒ वै दे॒वाश्छन्दो॑भिरि॒माल्ँ लो॒कान॑नपज॒य्यम॒भ्य॑जय॒न्॒यद्वि॑ष्णुक्र॒मान्क्रम॑ते॒ विष्णु॑रे॒व भू॒त्वा यज॑मान॒श्छन्दो॑भिरि॒माल्ँ लो॒कान॑नपज॒य्यम॒भि ज॑यति॒ विष्णो॒ क्रमो᳚ऽस्यभिमाति॒हेत्या॑ह गाय॒त्री वै पृ॑थि॒वी त्रैष्ठु॑भम॒न्तरि॑ख्ष॒ञ्जाग॑ती॒ द्यौरानु॑ष्टुभी॒र्दिश॒श्छन्दो॑भिरे॒वेमाल्ँ लो॒कान्य॑थापू॒र्वम॒भि ज॑यति प्र॒जाप॑तिर॒ग्निम॑सृजत॒ सो᳚ऽस्माथ्सृ॒ष्टः [1]
परा॑ङै॒त्तमे॒तयान्वै॒दक्र॑न्द॒दिति॒ तया॒ वै सो᳚ऽग्ने प्रि॒यन्धामावा॑रुन्द्ध॒ यदे॒ताम॒न्वाहा॒ग्नेरे॒वैतया᳚ प्रि॒यन्धामाव॑ रुन्द्ध
मन्त्रः विष्णु॑मुखा॒ वै दे॒वाश् छन्दो॑भिर् इ॒माल्ँ लो॒कान॑नपज॒य्यम् अ॒भ्य॑जयन् ।
यद्वि॑ष्णुक्र॒मान् क्रम॑ते॒ , विष्णु॑रे॒व भू॒त्वा यज॑मान॒श् छन्दो॑भिर् इ॒माल्ँ लो॒कान॑नपज॒य्यम् अ॒भि ज॑यति ।
विष्णो॒ क्रमो᳚ऽस्यभिमाति॒हेत्या॑ह ।
गा॒य॒त्री वै पृ॑थि॒वी । त्रैष्ठु॑भम् अ॒न्तरि॑ख्षम् ।
जाग॑ती॒ द्यौः । आनु॑ष्टुभी॒र् दिशः॑ ।
छन्दो॑भिर् ए॒वेमाल्ँ लो॒कान् य॑थापू॒र्वम् अ॒भि ज॑यति ।"/>

      
    

    <script src="/vedAH/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/vedAH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH\/edit\/content\/\u0022,\u0022mainSections\u0022:[\u0022atharva\u0022],\u0022mainsections\u0022:[\u0022atharva\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/vedAH\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/vedAH\/yajuH\/taittirIyam\/saMhitA\/bhaTTa-bhAskara-bhAShyam\/5\/2\/".replace(basePath, "/");
    pageVars.pageParams = {};
    pageVars.pageSource = "yajuH\/taittirIyam\/saMhitA\/bhaTTa-bhAskara-bhAShyam\/5\/2.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/vedAH/webpack_dist/main-bundle.js"></script>
    <script src="/vedAH/webpack_dist/transliteration-bundle.js"></script>
    <script src="/vedAH/non_webpack_js/disqus.js"></script>
    <script src="/vedAH/webpack_dist/ui_lib-bundle.js"></script>
    <script src="/vedAH/webpack_dist/search-bundle.js"></script>

    <link rel="stylesheet" href="/vedAH/css/fonts.css">
    <link rel="stylesheet" href="/vedAH/css/@fortawesome/fontawesome-free/css/solid.min.css">
    

    <link rel="stylesheet" href="/vedAH/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/" />
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/vedAH/" class="btn col border">
            <i class="fas fa-gopuram ">वेदे विश्वासटिप्पन्यः <br/> प्रपाठकः २</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः २">प्रपाठकः २</h1>
    
    <a id="editLink" class="btn btn-primary"  href="https://github.com/vishvAsa/vedAH/edit/content/yajuH/taittirIyam/saMhitA/bhaTTa-bhAskara-bhAShyam/5/2.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अनवक-१">अनुवाकः १</h2>
<h3 id="सयकतमनतर">संयुक्तमन्त्रः</h3>
<p>विष्णु॑मुखा॒ वै दे॒वाश्छन्दो॑भिरि॒माल्ँ लो॒कान॑नपज॒य्यम॒भ्य॑जय॒न्॒यद्वि॑ष्णुक्र॒मान्क्रम॑ते॒ विष्णु॑रे॒व भू॒त्वा यज॑मान॒श्छन्दो॑भिरि॒माल्ँ लो॒कान॑नपज॒य्यम॒भि ज॑यति॒ विष्णो॒ क्रमो᳚ऽस्यभिमाति॒हेत्या॑ह गाय॒त्री वै पृ॑थि॒वी त्रैष्ठु॑भम॒न्तरि॑ख्ष॒ञ्जाग॑ती॒ द्यौरानु॑ष्टुभी॒र्दिश॒श्छन्दो॑भिरे॒वेमाल्ँ लो॒कान्य॑थापू॒र्वम॒भि ज॑यति प्र॒जाप॑तिर॒ग्निम॑सृजत॒ सो᳚ऽस्माथ्सृ॒ष्टः [1]<br>
परा॑ङै॒त्तमे॒तयान्वै॒दक्र॑न्द॒दिति॒ तया॒ वै सो᳚ऽग्ने प्रि॒यन्धामावा॑रुन्द्ध॒ यदे॒ताम॒न्वाहा॒ग्नेरे॒वैतया᳚ प्रि॒यन्धामाव॑ रुन्द्ध</p>
<h3 id="मनतर">मन्त्रः</h3>
<p>विष्णु॑मुखा॒ वै दे॒वाश् छन्दो॑भिर् इ॒माल्ँ  लो॒कान॑नपज॒य्यम् अ॒भ्य॑जयन् ।<br>
यद्वि॑ष्णुक्र॒मान् क्रम॑ते॒ , विष्णु॑रे॒व भू॒त्वा यज॑मान॒श् छन्दो॑भिर् इ॒माल्ँ लो॒कान॑नपज॒य्यम् अ॒भि ज॑यति ।</p>
<p>विष्णो॒ क्रमो᳚ऽस्यभिमाति॒हेत्या॑ह ।<br>
गा॒य॒त्री वै पृ॑थि॒वी । त्रैष्ठु॑भम् अ॒न्तरि॑ख्षम् ।<br>
जाग॑ती॒ द्यौः । आनु॑ष्टुभी॒र् दिशः॑ ।<br>
छन्दो॑भिर् ए॒वेमाल्ँ लो॒कान् य॑थापू॒र्वम् अ॒भि ज॑यति ।<br>
प्र॒जाप॑तिर् अ॒ग्निम् अ॑सृजत ।<br>
सो᳚ऽस्माथ् सृ॒ष्ट परा॑ङैत् । [1]<br>
तमे॒तयाऽन्वै॒दक्र॑न्द॒द् इति॑ ।<br>
तया॒ वै सो᳚ऽग्ने प्रि॒यन्धामावा॑रुन्धे ।<br>
यदे॒ताम् अ॒न्वाहा॒ग्नेर् ए॒वैतया᳚ प्रि॒यन्धामाव॑ रुन्धे ।</p>
<h4 id="टक">टीका</h4>
<p>1पुनरप्यग्निकाण्डमेव - विष्णुमुखा इत्यादि ॥ विष्णुप्रधानभूताः देवाः अनपजय्यं अपजेतुं न शक्यत इति । &lsquo;अचो यत्&rsquo;, &lsquo;क्षय्यजय्यौ शक्यार्थे&rsquo; इति अयादेशो निपात्यते । &lsquo;ययतोश्चातदर्थे&rsquo; इति उत्तरपदान्तोदात्तत्वम् । विष्णुक्रमाः &lsquo;विष्णोः क्रमोसि&rsquo; इत्यादयः । गायत्रीत्यादि । तदधीनजयत्वात् तदीयत्वम् । त्रिष्टुब्जगत्यनुष्टुप्शब्देभ्यः उत्सादित्वादञ् । विष्णुक्रमानन्तरं जपतीत्यर्थः ॥</p>
<h3 id="सयकतमनतर-1">संयुक्तमन्त्रः</h3>
<p>ईश्व॒रो वा ए॒ष परा᳚ङ्प्र॒दघो॒ यो वि॑ष्णुक्र॒मान्क्रम॑ते चत॒सृभि॒रा व॑र्तते च॒त्वारि॒ छन्दाꣳ॑सि॒</p>
<h3 id="मनतर-1">मन्त्रः</h3>
<p>ई॒श्व॒रो वा ए॒ष परा᳚ङ्प्र॒दघो॒ यो वि॑ष्णुक्र॒मान् क्रम॑ते ।<br>
च॒त॒सृभि॒रा व॑र्तते ।<br>
च॒त्वारि॒ छन्दाꣳ॑सि ।</p>
<h4 id="टक-1">टीका</h4>
<p>2ईश्वरो वा इत्यादि ॥ विष्णुक्रमाणां क्रमिता पराङेव प्रदघः प्रस्थातुमीश्वरः । दघेः &lsquo;ईश्वरे तोसुन्कसुनौ&rsquo; इति कसुन् । चतसृभिरिति । &lsquo;अग्नेऽभ्यावर्तिन्&rsquo; इत्यादिभिः चतसृभिः ऋग्भिः दक्षिणमंसमभिपर्यावर्तते । &lsquo;झल्युपोत्तमम्&rsquo; इत्युपोत्तमस्योदात्तत्वम् ॥</p>
<h3 id="सयकतमनतर-2">संयुक्तमन्त्रः</h3>
<p>छन्दाꣳ॑सि॒ खलु॒ वा अ॒ग्ने प्रि॒या त॒नू प्रि॒यामे॒वास्य॑ त॒नुव॑म॒भि [2]<br>
प॒र्याव॑र्तते दख्षि॒णा प॒र्याव॑र्तते॒ स्वमे॒व वी॒र्य॑मनु॑ प॒र्याव॑र्तते॒ तस्मा॒द्दख्षि॒णोऽर्ध॑ आ॒त्मनो॑ वी॒र्या॑वत्त॒रोऽथो॑ आदि॒त्यस्यै॒वावृत॒मनु॑ प॒र्याव॑र्तते॒</p>
<h3 id="मनतर-2">मन्त्रः</h3>
<p>छन्दाꣳ॑सि॒ खलु॒ वा अ॒ग्ने प्रि॒या त॒नूः ।<br>
प्रि॒याम् ए॒वास्य॑ त॒नुव॑म॒भि प॒र्याव॑र्तते । [2]<br>
द॒ख्षि॒णा प॒र्याव॑र्तते ।<br>
स्वमे॒व वी॒र्य॑मनु॑ प॒र्याव॑र्तते ।<br>
तस्मा॒द् दख्षि॒णोऽर्ध॑ आ॒त्मनो॑ वी॒र्या॑वत्तरः ।<br>
अथो॑ आदि॒त्यस्यै॒वावृत॒मनु॑ प॒र्याव॑र्तते ।</p>
<h4 id="टक-2">टीका</h4>
<p>3छन्दांसि खल्वित्यादि ॥ प्रधानसाधनत्वात् शरीरमेवाग्नेः छन्दांसि । तस्मात् चतुस्सङ्ख्यान्वयात् प्रियामग्नेः तनुवमभिपर्यावर्तते । दक्षिणेत्यादि । गतम् । आत्मनः शरीरस्य वीर्यावत्तरः अतिशयेन वीर्यवान् । छान्दसं दीर्घत्वम् । अथो अपि च आदित्यस्यैवावृतं पर्यावृत्तिं अनु लक्षीकृत्य पर्यावर्तते । ननु अप्रदक्षिणमेव आदित्यो गच्छति - तथा हि, अश्विभ्यां दृष्टो भगवान् कतिपयदिवसव्यतिक्रमे भरण्यामुपलभ्यते, ततः कृत्तिकासु, सत्यं, इदं तु ध्रुवा धारात् हात् (?) क्षिप्रं ज्योतिश्चक्रं प्रदक्षिणं भ्रमति । तत्रस्थोऽयमपि भगवान् आराधनवशेन प्रदक्षिणं पर्यावर्तमानो लौकिकैः अभिमन्यते । तदभिप्रायमिदं ब्राह्मणमिति ॥</p>
<h3 id="सयकतमनतर-3">संयुक्तमन्त्रः</h3>
<p>शुन॒श्शेप॒माजी॑गर्ति॒व्ँवरु॑णोऽगृह्णा॒थ्स ए॒ताव्ँ वा॑रु॒णीम॑पश्य॒त्तया॒ वै स आ॒त्मान॑व्ँवरुणपा॒शाद॑मुञ्च॒द्वरु॑णो॒ वा ए॒तङ्गृ॑ह्णाति॒ य उ॒खाम्प्र॑तिमु॒ञ्चत॒ उदु॑त्त॒मव्ँव॑रुण॒ पाश॑म॒स्मदित्या॑हा॒त्मान॑मे॒वैतया᳚ [3]<br>
व॒रु॒ण॒पा॒शान्मु॑ञ्च॒त्या त्वा॑हार्ष॒मित्या॒हा ह्ये॑न॒ꣳ॒ हर॑ति ध्रु॒वस्ति॒ष्ठावि॑चाचलि॒रित्या॑ह॒ प्रति॑ष्ठित्यै॒ विश॑स्त्वा॒ सर्वा॑ वाञ्छ॒न्त्वित्या॑ह वि॒शैवैन॒ꣳ॒ सम॑र्धयत्य॒स्मिन्रा॒ष्ट्रमधि॑ श्र॒येत्या॑ह रा॒ष्ट्रमे॒वास्मि॑न्ध्रु॒वम॑क॒र्यङ्का॒मये॑त रा॒ष्ट्रꣳ स्या॒दिति॒ तम्मन॑सा ध्यायेद्रा॒ष्ट्रमे॒व भ॑वति [4]<br>
अग्रे॑ बृ॒हन्नु॒षसा॑मू॒र्ध्वो अ॑स्था॒दित्या॒हाग्र॑मे॒वैनꣳ॑ समा॒नाना᳚ङ्करोति निर्जग्मि॒वान्तम॑स॒ इत्या॑ह॒ तम॑ ए॒वास्मा॒दप॑ हन्ति॒ ज्योति॒षागा॒दित्या॑ह॒ ज्योति॑रे॒वास्मि॑न्दधाति</p>
<h3 id="मनतर-3">मन्त्रः</h3>
<p>शुन॒श्शेप॒माजी॑गर्ति॒व्ँवरु॑णोऽगृह्णात् ।<br>
स ए॒ताव्ँ वा॑रु॒णीम् अ॑पश्यत् ।<br>
तया॒ वै स आ॒त्मान॑व्ँ वरुणपा॒शाद॑मुञ्चत् ।<br>
वरु॑णो॒ वा ए॒तङ् गृ॑ह्णाति॒ य उ॒खाम् प्र॑तिमु॒ञ्चत᳚ ।<br>
उदु॑त्त॒मव्ँ व॑रुण॒ पाश॑म॒स्मद् इत्या॑ह ।<br>
आ॒त्मान॑मे॒वैतया॑ वरुणपा॒शान् मु॑ञ्चति । [3]<br>
आ त्वा॑हार्ष॒म् इत्या॑ह ।<br>
आ ह्ये॑न॒ꣳ॒ हर॑ति ।<br>
ध्रु॒वस् ति॒ष्ठावि॑चाचलि॒र् इत्या॑ह ।  प्रति॑ष्ठित्यै ।<br>
&ldquo;विश॑स्त्वा॒ सर्वा॑ वाञ्छन्तु&rdquo; + इत्या॑ह ।<br>
वि॒शैवैन॒ꣳ॒ सम॑र्धयति ।<br>
&ldquo;अ॒स्मिन् रा॒ष्ट्रमधि॑ श्रय&rdquo; + इत्या॑ह ।<br>
रा॒ष्ट्रमे॒वास्मि॑न् ध्रु॒वम॑कः ।<br>
यङ्का॒मये॑त -  रा॒ष्ट्रꣳ स्या॒द् इति॒ , तम् मन॑सा ध्यायेत् ।<br>
रा॒ष्ट्रमे॒व भ॑वति । [4]<br>
अग्रे॑ बृ॒हन्न् उ॒षसा॑मू॒र्ध्वो अ॑स्था॒द् इत्या॑ह ।<br>
अग्र॑मे॒वैनꣳ॑ समा॒नाना᳚ङ्करोति ।<br>
नि॒र्ज॒ग्मि॒वान्तम॑स॒ इत्या॑ह ।<br>
तम॑ ए॒वास्मा॒दप॑ हन्ति ।<br>
ज्योति॒षागा॒दित्या॑ह॒ । ज्योति॑र् ए॒वास्मि॑न् दधाति ।</p>
<h4 id="टक-3">टीका</h4>
<p>4शुनश्शेपो नामाजीगर्तपुत्रः । वारुणीं &lsquo;उदुत्तमम्&rsquo; इत्येतां अपश्यत् । तेन स एवास्य ऋषिः । अनया अस्य शिक्यपाशं मुञ्चते । शुनश्शेपस्य वनस्पत्यादित्वात् पूर्वोत्तरपदयोः युगपत् प्रकृतिस्वरत्वम् । आत्वाऽहार्षमिति । द्वाभ्यामेनं हरति । ध्रुवमकरिति । ध्रुवं अचलितं करोति । छान्दसो लुङ् । &lsquo;मन्त्रे घस&rsquo; इति च्लेर्लुक् । ध्रुवत्वं राष्ट्रस्य नित्यसंबन्धः । नित्यं राष्ट्रं स्यादिति यावत् । अग्रमधिप्रधानम् । गतमन्यत् ॥</p>
<h3 id="सयकतमनतर-4">संयुक्तमन्त्रः</h3>
<p>चत॒सृभि॑स्सादयति च॒त्वारि॒ छन्दाꣳ॑सि॒ छन्दो॑भिरे॒वाति॑छन्दसोत्त॒मया॒ वर्ष्म॒ वा ए॒षा छन्द॑सा॒य्ँयदति॑च्छन्दा॒ वर्ष्मै॒वैनꣳ॑ समा॒नाना᳚ङ्करोति॒ सद्व॑ती [5]<br>
भ॒व॒ति॒ स॒त्त्वमे॒वैन॑ङ्गमयति</p>
<h3 id="मनतर-4">मन्त्रः</h3>
<p>च॒त॒सृभि॑स्सादयति ।  च॒त्वारि॒ छन्दाꣳ॑सि । छन्दो॑भिरे॒व ।<br>
अति॑छन्दसोत्त॒मया᳚ ।<br>
वर्ष्म॒ वा ए॒षा छन्द॑सा॒य्ँ यदति॑च्छन्दाः ।<br>
वर्ष्मै॒वैनꣳ॑ समा॒नाना᳚ङ् करोति ।<br>
सद्व॑ती भवति । [5]<br>
स॒त्त्वमे॒वैन॑ङ्गमयति</p>
<h4 id="टक-4">टीका</h4>
<p>5चतसृभिरिति ॥ अन्तर्वेद्येनमासादयति । छन्दोभिरेवेति । सादयतीत्येव । अतिच्छन्दसोत्तमयेति । सादयतीत्येव । &lsquo;हंसश्शुचिषत्&rsquo; इति जगती अतिच्छन्दाः । उत्तमशब्द उञ्छादिः । वर्ष्म उच्छ्रायः । सद्वती सच्छब्दवती उत्तमा भवति । भूम्नि वतुप् ॥</p>
<h3 id="सयकतमनतर-5">संयुक्तमन्त्रः</h3>
<p>वाथ्स॒प्रेणोप॑ तिष्ठत ए॒तेन॒ वै व॑थ्स॒प्रीर्भा॑लन्द॒नो᳚ऽग्ने प्रि॒यन्धामावा॑रुन्द्धा॒ग्नेरे॒वैतेन॑ प्रि॒यन्धामाव॑ रुन्द्ध एकाद॒शम्भ॑वत्येक॒धैव यज॑माने वी॒र्य॑न्दधाति॒ स्तोमे॑न॒ वै दे॒वा अ॒स्मिल्ँ लो॒क आ᳚र्ध्नुव॒ञ्छन्दो॑भिर॒मुष्मि॒न्स्तोम॑स्येव॒ खलु॒ वा ए॒तद्रू॒पय्ँयद्वा᳚थ्स॒प्रय्ँयद्वा᳚थ्स॒प्रेणो॑प॒तिष्ठ॑ते [6]<br>
इ॒ममे॒व तेन॑ लो॒कम॒भि ज॑य॒ति यद्वि॑ष्णुक्र॒मान्क्रम॑ते॒ऽमुमे॒व तैर्लो॒कम॒भि ज॑यति</p>
<h3 id="मनतर-5">मन्त्रः</h3>
<p>वा॒थ्स॒प्रेणोप॑ तिष्ठते ।<br>
ए॒तेन॒ वै व॑थ्स॒प्रीर्भा॑लन्द॒नो᳚ऽग्ने प्रि॒यन् धामावा॑रुन्धे ।<br>
अ॒ग्नेरे॒वैतेन॑ प्रि॒यन्धामाव॑ रुन्धे ।<br>
ए॒का॒द॒शम्भ॑वति ।<br>
ए॒क॒धैव यज॑माने वी॒र्य॑न्दधाति ।<br>
स्तोमे॑न॒ वै दे॒वा अ॒स्मिल्ँ लो॒क आ᳚र्ध्नुव॒ञ् छन्दो॑भिर॒मुष्मिन्न्॑ ।<br>
स्तोम॑स्येव॒ खलु॒ वा ए॒तद् रू॒पँय् , यद् वा᳚थ्स॒प्रम् ।<br>
यद् वा᳚थ्स॒प्रेणो॑प॒तिष्ठ॑ते ।<br>
इ॒ममे॒व तेन॑ लो॒कम॒भि ज॑यति । [6]<br>
यद्वि॑ष्णुक्र॒मान् क्रम॑ते॒  ऽमुमे॒व तैर्लो॒कम॒भि ज॑यति ।</p>
<h4 id="टक-5">टीका</h4>
<p>6वात्सप्रेणेति ॥ &lsquo;दिवस्परि&rsquo; इत्येकादशर्चं सूक्तं वात्सप्रम् । तेन उख्यं प्रातरग्निमुपतिष्ठते । अथास्य वात्सप्रत्वं निर्वक्ति - एतेन वा इत्यादि । वत्सप्रीर्नाम भलन्दनस्य पुत्रः । शिवाद्यणन्तः । एकादशर्चः परिमाणमस्येति स्तोमे डविधिः । किमस्य स्तोमस्य स्तोमत्वं यदाह - स्तोमेन वा इति । एकधैवेति । एकस्तोमत्वादेकादशानाम् ॥</p>
<h3 id="सयकतमनतर-6">संयुक्तमन्त्रः</h3>
<p>पूर्वे॒द्यु प्र क्रा॑मत्युत्तरे॒द्युरुप॑ तिष्ठते॒ तस्मा॒द्योगे॒ऽन्यासा᳚म्प्र॒जाना॒म्मनः॒ ख्षेमे॒ऽन्यासा॒न्तस्मा᳚द्यायाव॒रः ख्षे॒म्यस्ये॑शे॒ तस्मा᳚द्यायाव॒रः ख्षे॒म्यम॒ध्यव॑स्यति</p>
<h3 id="मनतर-6">मन्त्रः</h3>
<p>पू॒र्वे॒द्युः प्र क्रा॑मत्य् उत्तरे॒द्युरुप॑ तिष्ठते ।<br>
तस्मा॒द् योगे॒ऽन्यासा᳚म् प्र॒जाना॒म् मनः॒ ख्षेमे॒ ऽन्यासा᳚म्  ।<br>
तस्मा᳚द् यायाव॒रः ख्षे॒म्यस्ये॑शे ।<br>
तस्मा᳚द् यायाव॒रः ख्षे॒म्यम् अ॒ध्यव॑स्यति ।</p>
<h4 id="टक-6">टीका</h4>
<p>7पूर्वेद्युरिति ॥ पूर्वस्मिन् अहनि प्रक्रामति विष्णुक्रमान् क्रामति । उत्तरेऽद्युः उत्तरेऽहनि उपतिष्ठते वात्सप्रेण । &lsquo;सद्यः परुत्&rsquo; इत्यादौ द्वे एते निपात्येते । तस्मादित्यादि । गतम् । अलब्धस्य लाभो योगः, लब्धस्य पालनं क्षेमः । काश्चित्प्रजाः योगः श्रेयानिति मन्यन्ते या आर्जनशीला बहुव्ययाः । काश्चित् क्षेम एव श्रेयानिति मन्यन्ते या आर्जनशीला व्ययभीरवः । क्षेमेऽन्यासामिति । प्रजानां मन इत्येव । क्रमेणोपस्थानवैलक्षण्यहेतुकं प्रजानां मनः मनोवैलक्षण्यमिति । तस्मात् यायावरः यानशीलः यजमानः क्षेम्यस्य ईशे ईष्टे न योगमर्हति । &lsquo;यश्च यङः&rsquo; इति वरच् । &lsquo;स्व औत्यक्षेभ्य स्येश&rsquo; (?) इत्यादिना स्वार्थे क्षेमशब्दाद्यः । &lsquo;लोपस्त आत्मनेपदेषु&rsquo; इति ईष्ट इत्यत्र तलोपः । यस्मात् एवं यायावरः क्षेममेवार्हति तस्मादेव यायावरः क्षेममेव कर्तुमध्यवस्यति न योगमितीत्याह । एवमत्र प्रयाणं कर्तव्यमिति सूचितं भवति ॥</p>
<h3 id="सयकतमनतर-7">संयुक्तमन्त्रः</h3>
<p>मु॒ष्टी क॑रोति॒ वाच॑य्ँयच्छति य॒ज्ञस्य॒ धृत्यै᳚ ॥ [7]</p>
<h3 id="मनतर-7">मन्त्रः</h3>
<p>मु॒ष्टी क॑रोति ।<br>
वाच॑य्ँ यच्छति ।<br>
य॒ज्ञस्य॒ धृत्यै᳚ ॥ [7]</p>
<h4 id="टक-7">टीका</h4>
<p>8मुष्टीत्यादि ॥ प्रकृतिवत् ॥</p>
<p>इति पञ्चमे द्वितीये प्रथमोनुवाकः ॥</p>
<h2 id="अनवक-२">अनुवाकः २</h2>
<h3 id="सयकतमनतर-8">संयुक्तमन्त्रः</h3>
<p>अन्न॑प॒तेऽन्न॑स्य नो दे॒हीत्या॑हा॒ग्निर्वा अन्न॑पति॒स्स ए॒वास्मा॒ अन्न॒म्प्र य॑च्छत्यनमी॒वस्य॑ शु॒ष्मिण॒ इत्या॑हाय॒ख्ष्मस्येति॒ वावैतदा॑ह॒ प्र प्र॑दा॒तार॑न्तारिष॒ ऊर्ज॑न्नो धेहि द्वि॒पदे॒ चतु॑ष्पद॒ इत्या॑हा॒शिष॑मे॒वैतामा शा᳚स्त॒</p>
<h3 id="मनतर-8">मन्त्रः</h3>
<p>अन्न॑प॒तेऽन्न॑स्य नो दे॒हीत्या॑ह ।<br>
अ॒ग्निर्वा अन्न॑पतिः ।<br>
स ए॒वास्मा॒ अन्न॒म् प्र य॑च्छति ।<br>
अ॒न॒मी॒वस्य॑ शु॒ष्मिण॒ इत्या॑ह ।<br>
अ॒य॒ख्ष्मस्येति॒ वावैतदा॑ह ।<br>
&ldquo;प्र प्र॑दा॒तार॑न्तारिष॒ ऊर्ज॑न्नो धेहि द्वि॒पदे॒ चतु॑ष्पद॒&rdquo; इत्या॑ह ।<br>
आ॒शिष॑म् ए॒वैतामा शा᳚स्ते ।</p>
<h4 id="टक-8">टीका</h4>
<p>1पूर्वेद्युरेवास्मै अन्नवतीं समिधमभ्यादधाति जपति वा - अन्नपतेऽन्नस्य नो देहीति ॥ अयक्ष्मस्येति । अनमीवशब्दस्य व्याख्या । आशिषमिति । प्रदातारं यजमानं प्रतारिषः वर्धय अस्माकं द्विपदे चतुष्पदे च ऊर्जं धेहि इतीयमाशीः ॥</p>
<h3 id="सयकतमनतर-9">संयुक्तमन्त्रः</h3>
<p>उदु॑ त्वा॒ विश्वे॑ दे॒वा इत्या॑ह प्रा॒णा वै विश्वे॑ दे॒वाः [8]<br>
प्रा॒णैरे॒वैन॒मुद्य॑च्छ॒तेऽग्ने॒ भर॑न्तु॒ चित्ति॑भि॒रित्या॑ह॒ यस्मा॑ ए॒वैन॑ञ्चि॒त्तायो॒द्यच्छ॑ते॒ तेनै॒वैन॒ꣳ॒ सम॑र्धयति चत॒सृभि॒रा सा॑दयति च॒त्वारि॒ छन्दाꣳ॑सि॒ छन्दो॑भिरे॒वाति॑च्छन्दसोत्त॒मया॒ वर्ष्म॒ वा ए॒षा छन्द॑सा॒य्ँयदति॑च्छन्दा॒ वर्ष्मै॒वैनꣳ॑ समा॒नाना᳚ङ्करोति॒ सद्व॑ती भवति स॒त्त्वमे॒वैन॑ङ्गमयति॒ प्रेद॑ग्ने॒ ज्योति॑ष्मान् [9]<br>
या॒हीत्या॑ह॒ ज्योति॑रे॒वास्मि॑न्दधाति त॒नुवा॒ वा ए॒ष हि॑नस्ति॒ यꣳ हि॒नस्ति॒ मा हिꣳ॑सीस्त॒नुवा᳚ प्र॒जा इत्या॑ह प्र॒जाभ्य॑ ए॒वैनꣳ॑ शमयति॒</p>
<h3 id="मनतर-9">मन्त्रः</h3>
<p>उदु॑ त्वा॒ विश्वे॑ दे॒वा इत्या॑ह<br>
प्रा॒णा वै विश्वे॑ दे॒वाः [8]<br>
प्रा॒णैरे॒वैन॒मुद्य॑च्छ॒ते ।<br>
अग्ने॒ भर॑न्तु॒ चित्ति॑भि॒रित्या॑ह ।<br>
यस्मा॑ ए॒वैन॑ञ्चि॒त्तायो॒द्यच्छ॑ते॒ तेनै॒वैन॒ꣳ॒ सम॑र्धयति ।<br>
च॒त॒सृभि॒रा सा॑दयति ।<br>
च॒त्वारि॒ छन्दाꣳ॑सि ।<br>
छन्दो॑भिरे॒व ।<br>
अति॑च्छन्दसोत्त॒मया᳚ ।<br>
वर्ष्म॒ वा ए॒षा छन्द॑सा॒य्ँ यदति॑च्छन्दाः ।<br>
वर्ष्मै॒वैनꣳ॑ समा॒नाना᳚ङ्करोति ।<br>
सद्व॑ती भवति ।<br>
स॒त्त्वमे॒वैन॑ङ् गमयति ।<br>
प्रेद॑ग्ने॒ ज्योति॑ष्मान् [9] या॒हीत्या॑ह ।<br>
ज्योति॑रे॒वास्मि॑न् दधाति त॒नुवा॒ वा ए॒ष हि॑नस्ति॒ यꣳ हि॒नस्ति॑ ।<br>
मा हिꣳ॑सीस्त॒नुवा᳚ प्र॒जा इत्या॑ह ।<br>
प्र॒जाभ्य॑ ए॒वैनꣳ॑ शमयति ।</p>
<h4 id="टक-9">टीका</h4>
<p>2उदु त्वेति ॥ उख्यमुद्यच्छते । (यानामहे) । चित्तायेति । अभिप्रेतार्थाय । चतसृभिः इति । प्रयातुकामोऽयं &lsquo;सीद त्वं मातुः&rsquo; इत्यादिभिश्चतसृभिः प्रथमानुवाकाम्नाताभिः द्वीषे शकटे प्रउगे उख्यमासादयति । चत्वरीत्यादि । गतम् । प्रेदग्न इति । प्रयाणमन्त्रः । तनुवेत्यादि । गतम् ॥</p>
<h3 id="सयकतमनतर-10">संयुक्तमन्त्रः</h3>
<p>रख्षाꣳ॑सि॒ वा ए॒तद्य॒ज्ञꣳ स॑चन्ते॒ यदन॑ उ॒थ्सर्ज॒त्यक्र॑न्द॒दित्यन्वा॑ह॒ रख्ष॑सा॒मप॑हत्या॒ अन॑सा वह॒न्त्यप॑चितिमे॒वास्मि॑न्दधाति॒ तस्मा॑दन॒स्वी च॑ र॒थी चाति॑थीना॒मप॑चिततमौ [10]<br>
अप॑चितिमान्भवति॒ य ए॒वव्ँवेद॑ स॒मिधा॒ऽग्निन्दु॑वस्य॒तेति॑ घृतानुषि॒क्तामव॑सिते स॒मिध॒मा द॑धाति॒ यथाति॑थय॒ आग॑ताय स॒र्पिष्व॑दाति॒थ्यङ्क्रि॒यते॑ ता॒दृगे॒व तद्गा॑यत्रि॒या ब्रा᳚ह्म॒णस्य॑ गाय॒त्रो हि ब्रा᳚ह्म॒णस्त्रि॒ष्टुभा॑ राज॒न्य॑स्य॒ त्रैष्टु॑भो॒ हि रा॑ज॒न्यो᳚ऽफ्सु भस्म॒ प्र वे॑शयत्य॒फ्सुयो॑नि॒र्वा अ॒ग्निस्स्वामे॒वैन॒य्ँयोनि॑ङ्गमयति</p>
<h3 id="मनतर-10">मन्त्रः</h3>
<p>रख्षाꣳ॑सि॒ वा ए॒तद्य॒ज्ञꣳ स॑चन्ते॒ यदन॑ उ॒थ्सर्ज॑ति ।<br>
अक्र॑न्द॒दित्यन्वा॑ह ।<br>
रख्ष॑सा॒मप॑हत्यै ।<br>
अन॑सा वहन्ति ।<br>
अप॑चितिमे॒वास्मि॑न्दधाति ।<br>
तस्मा॑दन॒स्वी च॑ र॒थी चाति॑थीना॒मप॑चिततमौ [10]<br>
अप॑चितिमान् भवति॒ य ए॒वव्ँ वेद॑ ।<br>
स॒मिधा॒ऽग्निन्दु॑वस्य॒तेति॑ घृतानुषि॒क्तामव॑सिते स॒मिध॒मा द॑धाति ।<br>
यथाति॑थय॒ आग॑ताय स॒र्पिष्व॑दाति॒थ्यङ्क्रि॒यते॑ ता॒दृगे॒व तत् ।<br>
गा॒य॒त्रि॒या ब्रा᳚ह्म॒णस्य॑ , गाय॒त्रो हि ब्रा᳚ह्म॒णः ।<br>
त्रि॒ष्टुभा॑ राज॒न्य॑स्य॒ त्रैष्टु॑भो॒ हि राज॒न्यः॑ ।<br>
अ॒फ्सु भस्म॒ प्र वे॑शयति ।<br>
अ॒फ्सुयो॑नि॒र्वा अ॒ग्निः ।<br>
स्वामे॒वैन॒य्ँ योनि॑ङ् गमयति ।</p>
<h4 id="टक-10">टीका</h4>
<p>3रक्षांसीत्यादि ॥ सचन्ते सेचन्ते । उत्सर्जति शब्दं करोति । तस्मात्प्रयाणकाले अक्षशब्दे सति &lsquo;अक्रन्ददग्निः&rsquo; इति पुरस्तादाम्नातामृचमाह । अनसेत्यादि । अपचितिः पूजा । घृतानुषिक्तामिति । घृतेन अनुषिक्तां समिधमवसिते प्रयाणे आदधाति । यथेत्यादि । गतम् । &lsquo;समिधाऽग्निम्&rsquo; इति गायत्री । &lsquo;प्र प्रायम्&rsquo; इति त्रिष्टुप् । अप्स्वित्यादि । भस्म चेति वर्तते । अप्सु प्रवेशयति । अप्सु योनिरस्येति व्यधिकरणो बहुव्रीहिः । &lsquo;अपो योनि यन्मतुषु&rsquo; इति सप्तम्या अलुक् ॥</p>
<h3 id="सयकतमनतर-11">संयुक्तमन्त्रः</h3>
<p>ति॒सृभि॒ प्र वे॑शयति त्रि॒वृद्वै [11]<br>
अ॒ग्निर्यावा॑ने॒वाग्निस्तम्प्र॑ति॒ष्ठाङ्ग॑मयति॒ परा॒ वा ए॒षो᳚ऽग्निव्ँव॑पति॒ यो᳚ऽफ्सु भस्म॑ प्रवे॒शय॑ति॒ ज्योति॑ष्मतीभ्या॒मव॑ दधाति॒ ज्योति॑रे॒वास्मि॑न्दधाति॒ द्वाभ्या॒म्प्रति॑ष्ठित्यै॒ परा॒ वा ए॒ष प्र॒जाम्प॒शून्व॑पति॒ यो᳚ऽफ्सु भस्म॑ प्रवे॒शय॑ति॒ पुन॑रू॒र्जा स॒ह र॒य्येति॒ पुन॑रु॒दैति॑ प्र॒जामे॒व प॒शूना॒त्मन्ध॑त्ते॒</p>
<h3 id="मनतर-11">मन्त्रः</h3>
<p>ति॒सृभि॒ प्र वे॑शयति ।<br>
त्रि॒वृद् वा अ॒ग्निः ।<br>
यावा॑ने॒वाग्निस् तम् प्र॑ति॒ष्ठाङ्ग॑मयति ।<br>
परा॒ वा ए॒षो᳚ऽग्निव्ँव॑पति॒ यो᳚ऽफ्सु भस्म॑ प्रवे॒शय॑ति ।<br>
ज्योति॑ष्मतीभ्या॒मव॑ दधाति ।<br>
ज्योति॑रे॒वास्मि॑न्दधाति ।  द्वाभ्या॒म् प्रति॑ष्ठित्यै ।<br>
परा॒ वा ए॒ष प्र॒जाम् प॒शून्व॑पति॒ , यो᳚ऽफ्सु भस्म॑ प्रवे॒शय॑ति ।<br>
पुन॑रू॒र्जा स॒ह र॒य्येति॒ पुन॑र् उ॒दैति॑ ।<br>
प्र॒जामे॒व प॒शूना॒त्मन्ध॑त्ते ।</p>
<h4 id="टक-11">टीका</h4>
<p>4तिसृभिरिति ॥ &lsquo;आपो देवीः प्रति गृह्णीत&rsquo; इत्यादिभिः । परा वा इत्यादि । परावपति विनाशयति । ज्योतिष्मतीभ्यां &lsquo;प्रसद्य&rsquo; इत्याभ्यां द्वाभ्यामवदधातीत्येव । परा वा इत्यादि । गतम् । &lsquo;पुनरूर्जा नि वर्तस्व&rsquo; &lsquo;सह रय्या नि वर्तस्व&rsquo; इति द्वाभ्यां अद्भ्यः पुनरागच्छति पुनरोप्तात् पुनराहृत्य आत्मनि स्थापयति ॥</p>
<h3 id="सयकतमनतर-12">संयुक्तमन्त्रः</h3>
<p>पुन॑स्त्वादि॒त्याः [12]<br>
रु॒द्रा वस॑व॒स्समि॑न्धता॒मित्या॑है॒ता वा ए॒तन्दे॒वता॒ अग्रे॒ समै᳚न्धत॒ ताभि॑रे॒वैन॒ꣳ॒ समि॑न्द्धे॒ बोधा॒ स बो॒धीत्युप॑ तिष्ठते बो॒धय॑त्ये॒वैन॒न्तस्मा᳚थ्सु॒प्त्वा प्र॒जा प्र बु॑ध्यन्ते यथास्था॒नमुप॑ तिष्ठते॒ तस्मा᳚द्यथास्था॒नम्प॒शव॒ पुन॒रेत्योप॑ तिष्ठन्ते ॥ [13]</p>
<h3 id="मनतर-12">मन्त्रः</h3>
<p>पुन॑स्त्वादि॒त्याः [12] रु॒द्रा वस॑व॒स् समि॑न्धता॒म् इत्या॑ह ।<br>
ए॒ता वा ए॒तन्दे॒वता॒ अग्रे॒ समै᳚न्धत ।<br>
ताभि॑रे॒वैन॒ꣳ॒ समि॑न्धे ।<br>
बोधा॒ स बो॒धीत्युप॑ तिष्ठते ।<br>
बो॒धय॑त्ये॒वैनम् ।<br>
तस्मा᳚थ्सु॒प्त्वा प्र॒जा प्र बु॑ध्यन्ते ।<br>
य॒था॒स्था॒नम् उप॑ तिष्ठते ।<br>
तस्मा᳚द् यथास्था॒नम् प॒शव॒ पुन॒रेत्योप॑ तिष्ठन्ते ॥ [13]</p>
<h4 id="टक-12">टीका</h4>
<p>5अथ उख्यस्य उपसमिन्धनम् - पुनस्त्वेति ॥ अथ &lsquo;बोधा नो अस्य&rsquo; &lsquo;स वोधि सूरिः&rsquo; इति द्वाभ्यामुपतिष्ठते । यथास्थानमिति । यथाहृतं परिहृत्य पुनर्यजमानायतने तिष्ठन्नुपतिष्ठते । तस्मात् पुनरागत्य पशवो यथास्थानमुपतिष्ठन्ते । तिष्ठतेः &lsquo;अकर्मकाच्च&rsquo; इत्यात्मनेपदम् ॥</p>
<p>इति पञ्चमे द्वितीये द्वितीयोनुवाकः ॥</p>
<h2 id="अनवक-३">अनुवाकः ३</h2>
<h3 id="सयकतमनतर-13">संयुक्तमन्त्रः</h3>
<p>याव॑ती॒ वै पृ॑थि॒वी तस्यै॑ य॒म आधि॑पत्य॒म्परी॑याय॒ यो वै य॒मन्दे॑व॒यज॑नम॒स्या अनि॑र्याच्या॒ग्निञ्चि॑नु॒ते य॒मायै॑न॒ꣳ॒ स चि॑नु॒तेऽपे॒तेत्य॒ध्यव॑साययति य॒ममे॒व दे॑व॒यज॑नम॒स्यै नि॒र्याच्या॒त्मने॒ऽग्निञ्चि॑नुत</p>
<h3 id="मनतर-13">मन्त्रः</h3>
<p>याव॑ती॒ वै पृ॑थि॒वी तस्यै॑ य॒म आधि॑पत्य॒म् परी॑याय ।<br>
यो वै य॒मन्दे॑व॒यज॑नम् अ॒स्या अनि॑र्याच्या॒ग्निञ् चि॑नु॒ते , य॒मायै॑न॒ꣳ॒ स चि॑नुते ।<br>
अपे॒तेत्य॒ध्यव॑साययति ।<br>
य॒ममे॒व दे॑व॒यज॑नम॒स्यै नि॒र्याच्या॒त्मने॒ ऽग्निञ् चि॑नुते ।</p>
<h4 id="टक-13">टीका</h4>
<p>1यावती वा इत्यादि ॥ &lsquo;अपेत वीत&rsquo; इति देवयजनाध्यवसानमन्त्रः । यममिति । &lsquo;अकथितं च&rsquo; इति कर्मत्वम् ॥</p>
<h3 id="सयकतमनतर-14">संयुक्तमन्त्रः</h3>
<p>इष्व॒ग्रेण॒ वा अ॒स्या अना॑मृतमि॒च्छन्तो॒ नावि॑न्द॒न्ते दे॒वा ए॒तद्यजु॑रपश्य॒न्नपे॒तेति॒ यदे॒तेना᳚ध्यवसा॒यय॑ति [14]<br>
अना॑मृत ए॒वाग्निञ्चि॑नुत॒</p>
<h3 id="मनतर-14">मन्त्रः</h3>
<p>इष्व॒ग्रेण॒ वा अ॒स्या अना॑मृतमि॒च्छन्तो॒ नावि॑न्दन् ।<br>
ते दे॒वा ए॒तद् यजु॑रपश्यन्न् ।<br>
अपे॒तेति॒<br>
यदे॒तेना᳚ध्यवसा॒यय॒त्य् अना॑मृत ए॒वाग्निञ् चि॑नुते । [14]</p>
<h4 id="टक-14">टीका</h4>
<p>2इष्वग्रेणेति ॥ इष्वग्रमात्रया अस्याः सम्बन्धिनं एकदेशं अनामृतं अमृतैरपि रहितमिच्छन्तः अन्विच्छन्तोऽपि नाविन्दन् नालभन्त । अनामृत एवेति । प्रेतानामृतप [मृतादप] सारितत्वात् ॥</p>
<h3 id="सयकतमनतर-15">संयुक्तमन्त्रः</h3>
<p>उद्ध॑न्ति॒ यदे॒वास्या॑ अमे॒ध्यन्तदप॑ हन्त्य॒पोऽवो᳚ख्षति॒ शान्त्यै॒ सिक॑ता॒ नि व॑पत्ये॒तद्वा अ॒ग्नेर्वै᳚श्वान॒रस्य॑ रू॒पꣳ रू॒पेणै॒व वै᳚श्वान॒रमव॑ रुन्द्ध॒ ऊषा॒न्नि व॑पति॒ पुष्टि॒र्वा ए॒षा प्र॒जन॑न॒य्ँयदूषा॒ पुष्ट्या॑मे॒व प्र॒जन॑ने॒ऽग्निञ्चि॑नु॒तेऽथो॑ सं॒ज्ञान॑ ए॒व सं॒ज्ञान॒॒ ह्ये॑तत् [15]<br>
प॒शू॒नाय्ँयदूषा॒</p>
<h3 id="मनतर-15">मन्त्रः</h3>
<p>उद्ध॑न्ति॒<br>
यदे॒वास्या॑ अमे॒ध्यन् तदप॑ हन्ति ।<br>
अ॒पोऽवो᳚ख्षति । शान्त्यै᳚ ।<br>
सिक॑ता॒ नि व॑पति ।<br>
ए॒तद् वा अ॒ग्नेर्वै᳚श्वान॒रस्य॑ रू॒पम् ।<br>
रू॒पेणै॒व वै᳚श्वान॒रमव॑ रुन्धे ।<br>
ऊषा॒न्नि व॑पति ।  पुष्टि॒र्वा ए॒षा प्र॒जन॑न॒य्ँ यदूषाः᳚ ।<br>
पुष्ट्या॑मे॒व प्र॒जन॑ने॒ऽग्निञ्चि॑नुते ।<br>
अथो॑ सं॒ज्ञान॑ ए॒व ।<br>
सं॒ज्ञान॒ꣳ॒ ह्ये॑तत् प॒शू॒नाय्ँ यदूषाः᳚ ।  [15]</p>
<h4 id="टक-15">टीका</h4>
<p>3उद्धन्तीत्यादि ॥ गतम् । सिकतादयः सम्भारा गार्हपत्यायतने निवप्तव्याः । पुष्टिर्वा इत्यादि । पुष्टिहेतवः प्रजननहेतवश्चोषाः, तादृशे प्रदेशे अग्निश्चितो भवति तेषां निवपनेन । अथो अपिच । संज्ञान एवेति । अग्निं चिनुत इत्येव । सम्यक् ज्ञायन्ते पशवो यैः तादृशा ऊषाः ॥</p>
<h3 id="सयकतमनतर-16">संयुक्तमन्त्रः</h3>
<p>द्यावा॑पृथि॒वी स॒हास्ता॒न्ते वि॑य॒ती अ॑ब्रूता॒मस्त्वे॒व नौ॑ स॒ह य॒ज्ञिय॒मिति॒ यद॒मुष्या॑ य॒ज्ञिय॒मासी॒त्तद॒स्याम॑दधा॒त्त ऊषा॑ अभव॒न्यद॒स्या य॒ज्ञिय॒मासी॒त्तद॒मुष्या॑मदधा॒त्तद॒दश्च॒न्द्रम॑सि कृ॒ष्णमूषा᳚न्नि॒वप॑न्न॒दो ध्या॑ये॒द्द्यावा॑पृथि॒व्योरे॒व य॒ज्ञिये॒ऽग्निञ्चि॑नुते॒</p>
<h3 id="मनतर-16">मन्त्रः</h3>
<p>द्यावा॑पृथि॒वी स॒हास्ताम् ।<br>
ते वि॑य॒ती अ॑ब्रूता॒म् ।<br>
अस्त्वे॒व नौ॑ स॒ह य॒ज्ञिय॒म् इति॑ ।<br>
यद॒मुष्या॑ य॒ज्ञिय॒मासी॒त् तद॒स्याम् अ॑दधा॒त् , त ऊषा॑ अभवन् ।</p>
<p>यद॒स्या य॒ज्ञिय॒मासी॒त् तद॒मुष्या॑मदधा॒त् तद॒दश्च॒न्द्रम॑सि कृ॒ष्णम् ।</p>
<p>ऊषा᳚न्नि॒वप॑न्न॒दो ध्या॑ये॒द् द्यावा॑पृथि॒व्योरे॒व य॒ज्ञिये॒ ऽग्निञ् चि॑नुते ।</p>
<h4 id="टक-16">टीका</h4>
<p>4द्यावापृथिवी इत्यादि ॥ वियती वियत्यौ विगच्छन्त्यौ । &lsquo;वा छन्दसि&rsquo; इति पूर्वसवर्ण्दीर्घत्वम् । &lsquo;शतुरनुमः&rsquo; इति नद्या उदात्तत्वम् । &lsquo;देवताद्वन्द्वे च&rsquo; इति द्यावापृथिवीशब्द आद्युदात्तः । अस्त्वेवेति । नौ आवयोः यद्यज्ञियं यज्ञार्हं रूपं तत्सहैवास्त्विति विश्लेषारम्भे अब्रूताम् । यदित्यादि । गतम् । अदो ध्यायेदिति । यददः चन्द्रमसि कृष्णं तदिहास्त्विति ॥</p>
<h3 id="सयकतमनतर-17">संयुक्तमन्त्रः</h3>
<p>ऽयꣳ सो अ॒ग्निरिति॑ वि॒श्वामि॑त्रस्य [16]<br>
सू॒क्तम्भ॑वत्ये॒तेन॒ वै वि॒श्वामि॑त्रो॒ऽग्ने प्रि॒यन्धामावा॑रुन्द्धा॒ग्नेरे॒वैतेन॑ प्रि॒यन्धामाव॑ रुन्द्धे॒ छन्दो॑भि॒र्वै दे॒वास्सु॑व॒र्गल्ँलो॒कमा॑य॒ञ्चत॑स्र॒ प्राची॒रुप॑ दधाति च॒त्वारि॒ छन्दाꣳ॑सि॒ छन्दो॑भिरे॒व तद्यज॑मानस्सुव॒र्गल्ँलो॒कमे॑ति॒</p>
<h3 id="मनतर-17">मन्त्रः</h3>
<p>अ॒यꣳ सो अ॒ग्निरिति॑ वि॒श्वामि॑त्रस्य  सू॒क्तम् भ॑वति । [16]<br>
ए॒तेन॒ वै वि॒श्वामि॑त्रो॒ ऽग्ने प्रि॒यन्धामावा॑रुन्ध ।<br>
अ॒ग्नेर् ए॒वैतेन॑ प्रि॒यन्धामाव॑ रुन्धे ।<br>
छन्दो॑भि॒र् वै दे॒वास् सु॑व॒र्गल्ँ लो॒कमा॑यन् ।<br>
चत॑स्र॒ प्राची॒रुप॑ दधाति ।<br>
च॒त्वारि॒ छन्दाꣳ॑सि ।<br>
छन्दो॑भिरे॒व तद् यज॑मानस् सुव॒र्गल्ँ लो॒कम् ए॑ति ।</p>
<h4 id="टक-17">टीका</h4>
<p>5अयं स इत्यादि ॥ एतद्विश्वामित्रस्य सूक्तं षडृचम् । आद्याभिः चतसृभिः गार्हपत्यचितौ चतस्रः प्राचीर्याः पुनरिष्टकाः प्रतिमन्त्रमुपदधाति । &lsquo;मित्रे चर्षौ&rsquo; इति पूर्वपदस्य दीर्घत्वम् । अन्तोदात्तत्वं च । चतुस्सङ्ख्यान्वयाच्छन्दोलाभः ॥</p>
<h3 id="सयकतमनतर-18">संयुक्तमन्त्रः</h3>
<p>तेषाꣳ॑ सुव॒र्गल्ँलो॒कय्ँय॒तान्दिश॒स्सम॑व्लीयन्त॒ ते द्वे पु॒रस्ता᳚थ्स॒मीची॒ उपा॑दधत॒ द्वे [17]<br>
प॒श्चाथ्स॒मीची॒ ताभि॒र्वै ते दिशो॑ऽदृꣳह॒न्॒यद्द्वे पु॒रस्ता᳚थ्स॒मीची॑ उप॒दधा॑ति॒ द्वे प॒श्चाथ्स॒मीची॑ दि॒शाव्ँविधृ॑त्या॒ अथो॑ प॒शवो॒ वै छन्दाꣳ॑सि पशूने॒वास्मै॑ स॒मीचो॑ दधात्य</p>
<h3 id="मनतर-18">मन्त्रः</h3>
<p>तेषाꣳ॑ सुव॒र्गल्ँलो॒कय्ँ य॒तान्दिश॒स् सम॑व्लीयन्त ।<br>
ते द्वे पु॒रस्ता᳚थ् स॒मीची॒ उपा॑दधत॒ , द्वे  प॒श्चाथ् स॒मीची᳚ । [17]<br>
ताभि॒र् वै ते दिशो॑ऽदृꣳहन् ।<br>
यद् द्वे पु॒रस्ता᳚थ् स॒मीची॑ उप॒दधा॑ति॒ द्वे प॒श्चाथ् स॒मीची᳚ ।<br>
दि॒शाव्ँ विधृ॑त्यै ।<br>
अथो॑ प॒शवो॒ वै छन्दाꣳ॑सि ।<br>
पशूने॒वास्मै॑ स॒मीचो॑ दधाति ।</p>
<h4 id="टक-18">टीका</h4>
<p>6तेषामिति ॥ देवानां यतां गच्छताम् । &lsquo;शतुरनुमः&rsquo; इति विभक्तेरुदात्तत्त्वम् । समव्लीयन्त, व्ली विशरणे । त इति । देवाः पुरस्तात् पूर्वस्यां दिशि द्वे इष्टके सङ्गते दक्षिणामुत्तरां चोपादधत &lsquo;चिदसि, परिचिदसि&rsquo; इत्याभ्याम् । ताभिः इष्टकाभिः । अथो अपि च । चतुस्सङ्ख्यान्वयात् पश्चात्तु [पशुसाधन] छन्दोलाभः ॥</p>
<h3 id="सयकतमनतर-19">संयुक्तमन्त्रः</h3>
<p>अ॒ष्टावुप॑ दधात्य॒ष्टाख्ष॑रा गाय॒त्री गा॑य॒त्रो᳚ऽग्निर्यावा॑ने॒वाग्निस्तञ्चि॑नुते॒ऽष्टावुप॑ दधात्य॒ष्टाख्ष॑रा गाय॒त्री गा॑य॒त्री सु॑व॒र्गल्ँलो॒कमञ्ज॑सा वेद सुव॒र्गस्य॑ लो॒कस्य॑ [18]<br>
प्रज्ञा᳚त्यै॒</p>
<h3 id="मनतर-19">मन्त्रः</h3>
<p>अ॒ष्टावुप॑ दधाति ।<br>
अ॒ष्टाख्ष॑रा गाय॒त्री ।<br>
गा॒य॒त्रो᳚ऽग्निः यावा॑ने॒वाग्निस् तञ्चि॑नुते ।<br>
अ॒ष्टावुप॑ दधाति ।<br>
अ॒ष्टाख्ष॑रा गाय॒त्री ।<br>
गा॒य॒त्री सु॑व॒र्गल्ँ लो॒कमञ्ज॑सा वेद ।<br>
सु॒व॒र्गस्य॑ लो॒कस्य॒ प्रज्ञा᳚त्यै । [18]</p>
<h4 id="टक-19">टीका</h4>
<p>7अष्टावित्यादि ॥ गतम् । अञ्जसेति । ऋजुना मार्गेण ॥</p>
<h3 id="सयकतमनतर-20">संयुक्तमन्त्रः</h3>
<p>त्रयो॑दश लोकम्पृ॒णा उप॑ दधा॒त्येक॑विꣳशति॒स्सम्प॑द्यन्ते प्रति॒ष्ठा वा ए॑कवि॒ꣳ॒श प्र॑ति॒ष्ठा गार्ह॑पत्य एकवि॒ꣳ॒शस्यै॒व प्र॑ति॒ष्ठाङ्गार्ह॑पत्य॒मनु॒ प्रति॑ तिष्ठति॒ प्रत्य॒ग्निञ्चि॑क्या॒नस्ति॑ष्ठति॒ य ए॒वव्ँवेद॒</p>
<h3 id="मनतर-20">मन्त्रः</h3>
<p>त्रयो॑दश लोकम्पृ॒णा उप॑ दधाति ।<br>
एक॑विꣳशति॒स् सम्प॑द्यन्ते ।<br>
प्र॒ति॒ष्ठा वा ए॑कवि॒ꣳ॒श , प्र॑ति॒ष्ठा गार्ह॑पत्य ।<br>
ए॒क॒वि॒ꣳ॒शस्यै॒व प्र॑ति॒ष्ठाङ् गार्ह॑पत्य॒म् अनु॒ प्रति॑ तिष्ठति ।<br>
प्रत्य॒ग्निञ् चि॑क्या॒नस् ति॑ष्ठति॒ य ए॒वव्ँ वेद॑ ।</p>
<h4 id="टक-20">टीका</h4>
<p>8त्रयोदशेति ॥ इमावष्टौ एका चितिः । त्रयोदशभिः लोकंपृणाभिः प्रदक्षिणं चिनोति &lsquo;लोकं पृण&rsquo; इत्यनया । लोकं स्थानं अन्याभिः अनाक्रान्तमवकाशं पृणति पूरयतीति लोकंपृणा । इगुपधलक्षणः कः । छान्दसो द्वितीयाया अलुक् । &lsquo;लोकस्य पृणे मुम्वक्तव्यः&rsquo; इति मुम् । त्रयश्च दश च त्रयोदश । &lsquo;सङ्ख्या&rsquo; इति पूर्वपदप्रकृतिस्वरत्वम् । एकविंशतिरिति । प्रतिष्ठेति । तद्धेतुत्वात्ताच्छब्द्यम् । एकविंशस्य प्रतिष्ठां गार्हपत्यं च अनुप्रतिष्ठितो भवति । एवं वेदिता अग्निं चितवान् प्रतिष्ठितो भवति । &lsquo;विभाषा चेः&rsquo; इति लिटि कुत्वम् ॥</p>
<h3 id="सयकतमनतर-21">संयुक्तमन्त्रः</h3>
<p>पञ्च॑चितीकञ्चिन्वीत प्रथ॒मञ्चि॑न्वा॒न पाङ्क्तो॑ य॒ज्ञ पाङ्क्ताः᳚ प॒शवो॑ य॒ज्ञमे॒व प॒शूनव॑ रुन्द्धे॒ त्रिचि॑तीकञ्चिन्वीत द्वि॒तीय॑ञ्चिन्वा॒नस्त्रय॑ इ॒मे लो॒का ए॒ष्वे॑व लो॒केषु॑ [19]<br>
प्रति॑ तिष्ठ॒त्येक॑चितीकञ्चिन्वीत तृ॒तीय॑ञ्चिन्वा॒न ए॑क॒धा वै सु॑व॒र्गो लो॒क ए॑क॒वृतै॒व सु॑व॒र्गल्ँलो॒कमे॑ति॒ पुरी॑षेणा॒भ्यू॑हति॒ तस्मा᳚न्मा॒ꣳ॒सेनास्थि॑ छ॒न्नन्न दु॒श्चर्मा॑ भवति॒ य ए॒वव्ँवेद॒</p>
<h3 id="मनतर-21">मन्त्रः</h3>
<p>पञ्च॑चितीकञ् चिन्वीत प्रथ॒मञ् चि॑न्वा॒नः ।<br>
पाङ्क्तो॑ य॒ज्ञ । पाङ्क्ताः᳚ प॒शवः॑ ।<br>
य॒ज्ञमे॒व प॒शूनव॑ रुन्धे ।<br>
त्रिचि॑तीकञ् चिन्वीत द्वि॒तीय॑ञ् चिन्वा॒नः ।<br>
त्रय॑ इ॒मे लो॒का ए॒ष्वे॑व लो॒केषु॑ प्रति॑ तिष्ठति ।[19]<br>
एक॑चितीकञ् चिन्वीत तृ॒तीय॑ञ् चिन्वा॒नः ।<br>
ए॒क॒धा वै सु॑व॒र्गो लो॒क ।<br>
ए॒क॒वृतै॒व सु॑व॒र्गल्ँ लो॒कम् ए॑ति ।<br>
पुरी॑षेणा॒भ्यू॑हति ।<br>
तस्मा᳚न् मा॒ꣳ॒सेनास्थि॑ छ॒न्नम् ।<br>
न दु॒श्चर्मा॑ भवति॒ य ए॒वव्ँ वेद॑ ।</p>
<h4 id="टक-21">टीका</h4>
<p>9पञ्चचितीकमिति ॥ &lsquo;चितेः कपि&rsquo; इति दीर्घत्वम् । पाङ्क्तो यज्ञ इति । धानादिपञ्चकसाध्यत्वात् । पङ्क्तिशब्द उत्सादिः । एकधेति । एकेन प्रकारेण वर्तन्ते । एकवृतैवेति । एकधैव वृताम् । पुरीषेणेति । पुरीषया मृत्तिकया । दुश्चर्मेति । &lsquo;परादिश्छन्दसि&rsquo; इत्युत्तरपदाद्युदात्तत्वम् ॥</p>
<h3 id="सयकतमनतर-22">संयुक्तमन्त्रः</h3>
<p>पञ्च॒ चित॑यो भवन्ति प॒ञ्चभि॒ पुरी॑षैर॒भ्यू॑हति॒ दश॒ सम्प॑द्यन्ते॒ दशा᳚ख्षरा वि॒राडन्न॑व्ँवि॒राड्वि॒राज्ये॒वान्नाद्ये॒ प्रति॑ तिष्ठति ॥ [20]</p>
<h3 id="मनतर-22">मन्त्रः</h3>
<p>पञ्च॒ चित॑यो भवन्ति ।<br>
प॒ञ्चभि॒ पुरी॑षैर् अ॒भ्यू॑हति ।<br>
दश॒ सम्प॑द्यन्ते ।<br>
दशा᳚ख्षरा वि॒राट् ।<br>
अन्न॑व्ँ वि॒राट् ।<br>
वि॒राज्य् ए॒वान्नाद् ये॒ प्रति॑ तिष्ठति ॥ [20]</p>
<h4 id="टक-22">टीका</h4>
<p>10पञ्च चितय इत्यादि ॥ गतम् । &lsquo;झल्युपोत्तमम्&rsquo; इति उपोत्तमस्योदात्तत्वम् ॥</p>
<p>इति पञ्चमे द्वितीये तृतीयोनुवाकः ॥</p>
<h2 id="अनवक-४">अनुवाकः ४</h2>
<h3 id="सयकतमनतर-23">संयुक्तमन्त्रः</h3>
<p>वि वा ए॒तौ द्वि॑षाते॒ यश्च॑ पु॒राग्निर्यश्चो॒खाया॒ꣳ॒ समि॑त॒मिति॑ चत॒सृभि॒स्सन्नि व॑पति</p>
<h3 id="मनतर-23">मन्त्रः</h3>
<p>वि वा ए॒तौ द्वि॑षाते॒ यश्च॑ पु॒राग्निर् यश्चो॒खाया᳚म् ।<br>
समि॑त॒म् इति॑ चत॒सृभि॒स् सन्नि व॑पति ।</p>
<h4 id="टक-23">टीका</h4>
<p>1वि वा इत्यादि ॥ पुरातनो गार्हपत्याग्निः प्रतिसमेधीयः उख्योऽन्यः । एतौ सह न्युप्यमानौ द्विषाते । तस्मात् &lsquo;समितं&rsquo; इति चतसृभिः संनिवपति । एतदुक्तं भवति - उख्यमध्वर्युरादत्ते । प्रतिसमेधनीयं प्रतिप्रस्थाता । तौ पुरस्तात् प्रत्यञ्चौ गार्हपत्यचितौ अग्नी संनिवपत इति ॥</p>
<h3 id="सयकतमनतर-24">संयुक्तमन्त्रः</h3>
<p>च॒त्वारि॒ छन्दाꣳ॑सि॒ छन्दाꣳ॑सि॒ खलु॒ वा अ॒ग्ने प्रि॒या त॒नू प्रि॒ययै॒वैनौ॑ त॒नुवा॒ सꣳ शा᳚स्ति॒ समि॑त॒मित्या॑ह॒ तस्मा॒द्ब्रह्म॑णा ख्ष॒त्रꣳ समे॑ति॒ यथ्स॒न्न्युप्य॑ वि॒हर॑ति॒ तस्मा॒द्ब्रह्म॑णा ख्ष॒त्रव्ँव्ये᳚त्य्</p>
<h3 id="मनतर-24">मन्त्रः</h3>
<p>च॒त्वारि॒ छन्दाꣳ॑सि॒ ।<br>
छन्दाꣳ॑सि॒ खलु॒ वा अ॒ग्ने प्रि॒या त॒नूः ।<br>
प्रि॒ययै॒वैनौ॑ त॒नुवा॒ सꣳ शा᳚स्ति ।<br>
समि॑त॒म् इत्या॑ह ।<br>
तस्मा॒द् ब्रह्म॑णा ख्ष॒त्रꣳ समे॑ति ।<br>
यथ्स॒न्न्युप्य॑ वि॒हर॑ति ।<br>
तस्मा॒द् ब्रह्म॑णा ख्ष॒त्रव्ँ व्ये᳚ति ।</p>
<h4 id="टक-24">टीका</h4>
<p>2चत्वारीत्यीदि ॥ गतम् । तस्मादिति । अग्न्योः सुसङ्गतत्वेन ब्रह्मक्षत्रयोः सुसङ्गतत्वम् । व्येतीति । संन्युप्य सह न्युप्य विहरणात् ब्रह्माधीनप्रकाशं पृथक्त्वेन स्थितं क्षत्रमिति ॥</p>
<h3 id="सयकतमनतर-25">संयुक्तमन्त्रः</h3>
<p>ऋ॒तुभिः॑ [21]<br>
वा ए॒तन्दी᳚ख्षयन्ति॒ स ऋ॒तुभि॑रे॒व वि॒मुच्यो॑ मा॒तेव॑ पु॒त्रम्पृ॑थि॒वी पु॑री॒ष्य॑मित्या॑ह॒र्तुभि॑रे॒वैन॑न्दीख्षयि॒त्वर्तुभि॒र्वि मु॑ञ्चति वैश्वान॒र्या शि॒क्य॑मा द॑त्ते स्व॒दय॑त्ये॒वैन॑न्</p>
<h3 id="मनतर-25">मन्त्रः</h3>
<p>ऋ॒तुभि॒र्  वा ए॒तन् दी᳚ख्षयन्ति । [21]<br>
स ऋ॒तुभि॑रे॒व वि॒मुच्यः॑ ।<br>
मा॒तेव॑ पु॒त्रम् पृ॑थि॒वी पु॑री॒ष्य॑म् इत्या॑ह ।<br>
ऋ॒तुभि॑रे॒वैन॑न् दीख्षयि॒त्वर्तुभि॒र् वि मु॑ञ्चति ।<br>
वै॒श्वा॒न॒र्याशि॒क्य॑मा द॑त्ते ।<br>
स्व॒दय॑त्य् ए॒वैन॑त् ।</p>
<h4 id="टक-25">टीका</h4>
<p>3ऋतुभिर्वा इत्यादि ॥ यथोक्तं &lsquo;षड्भिर्दीक्षयति&rsquo; इत्यादि । स इदानीं ऋतुभिरेव विमुच्यः विमोक्तव्यः । छान्दसः क्विप् । तस्मात् &lsquo;मातेव पुत्रं&rsquo; इति शिक्यात् उखां निरूहति । अग्नियजमानयोरभेद उपचर्यते । ऋतुभिरेव कृतदीक्षस्य ऋतुभिरेव विमोकः कृतो भवति &lsquo;ऋतुभिः सविदानः&rsquo; इति दर्शनात् । संवेदनमैकमत्यम् । स्वदयत्येवेति । वैश्वानरसम्बन्धात् स्वाद्वेव करोत्येनच्छिक्यं यजमानस्य ॥</p>
<h3 id="सयकतमनतर-26">संयुक्तमन्त्रः</h3>
<p>नैर्ऋ॒ती कृ॒ष्णास्ति॒स्रस्तुष॑पक्वा भवन्ति॒ निर्ऋ॑त्यै॒ वा ए॒तद्भा॑ग॒धेय॒य्ँयत्तुषा॒ निर्ऋ॑त्यै रू॒पङ्कृ॒ष्णꣳ रू॒पेणै॒व निर्ऋ॑तिन्नि॒रव॑दयत</p>
<h3 id="मनतर-26">मन्त्रः</h3>
<p>नै॒र्॒ऋ॒ती कृ॒ष्णास् ति॒स्रस् तुष॑पक्वा भवन्ति ।<br>
निर्ऋ॑त्यै॒ वा ए॒तद् भा॑ग॒धेय॒य्ँ यत् तुषा॒ निर्ऋ॑त्यै रू॒पङ्कृ॒ष्णम् ।<br>
रू॒पेणै॒व निर्ऋ॑तिन् नि॒रव॑दयते ।</p>
<h4 id="टक-26">टीका</h4>
<p>4नैरृतीरित्यादि ॥ नैरृत्यः । पूर्ववत्पूर्वसवर्णदीर्घत्वम् । तिस्र इति । &lsquo;तिसृभ्यो जसः&rsquo; इति उदात्तत्वम् । तुषैः पक्वाः तुषपक्वाः । तृतीयायाः पूर्वपदप्रकृतिस्वरत्वम् । निरृत्या इति षष्ठ्यर्थे चतुर्थी । निरवदयत इति । निपूर्वात्सा(?) निस्सारयति । रूपेणेति । रूपानुसारेण गच्छति ॥</p>
<h3 id="सयकतमनतर-27">संयुक्तमन्त्रः</h3>
<p>इ॒मान्दिश॑य्ँयन्त्ये॒षा [22]<br>
वै निर्ऋ॑त्यै॒ दिख्स्वाया॑मे॒व दि॒शि निर्ऋ॑तिन्नि॒रव॑दयते॒</p>
<h3 id="मनतर-27">मन्त्रः</h3>
<p>इ॒मान् दिश॑य्ँ यन्ति ।<br>
ए॒षा  वै निर्ऋ॑त्यै॒ दिक् । [22]<br>
स्वाया॑मे॒व दि॒शि निर्ऋ॑तिन् नि॒रव॑दयते ।</p>
<h4 id="टक-27">टीका</h4>
<p>5इमामिति ॥ दक्षिणापरामङ्गुल्या निर्दिशति । एषा वा इत्यादि । गतम् ॥</p>
<h3 id="सयकतमनतर-28">संयुक्तमन्त्रः</h3>
<p>स्वकृ॑त॒ इरि॑ण॒ उप॑ दधाति प्रद॒रे वै॒तद्वै निर्ऋ॑त्या आ॒यत॑न॒॒ स्व ए॒वायत॑ने॒ निर्ऋ॑तिन्नि॒रव॑दयते</p>
<h3 id="मनतर-28">मन्त्रः</h3>
<p>स्वकृ॑त॒ इरि॑ण॒ उप॑ दधाति प्रद॒रे वा᳚ ।<br>
ए॒तद्वै निर्ऋ॑त्या आ॒यत॑नम् ।<br>
स्व ए॒वायत॑ने॒ निर्ऋ॑तिन् नि॒रव॑दयते ।</p>
<h4 id="टक-28">टीका</h4>
<p>6स्वकृत इरिण इति ॥ नैसर्गिकमूषरम् । प्रदरो भूमिबिलम् । तत्र तास्तिस्र इष्टका उपदधाति ॥</p>
<h3 id="सयकतमनतर-29">संयुक्तमन्त्रः</h3>
<p>शि॒क्य॑म॒भ्युप॑ दधाति नैर्ऋ॒तो वै पाश॑स्सा॒ख्षादे॒वैन॑न्निर्ऋतिपा॒शान्मु॑ञ्चति ति॒स्र उप॑ दधाति त्रेधाविहि॒तो वै पुरु॑षो॒ यावा॑ने॒व पुरु॑ष॒स्तस्मा॒न्निर्ऋ॑ति॒मव॑ यजते॒</p>
<h3 id="मनतर-29">मन्त्रः</h3>
<p>शि॒क्य॑म॒भ्युप॑ दधाति ।<br>
नै॒र्॒ऋ॒तो वै पाशः॑ ।<br>
सा॒ख्षाद् ए॒वैन॑न् निर्ऋतिपा॒शान् मु॑ञ्चति ।<br>
ति॒स्र उप॑ दधाति ।<br>
त्रे॒धा॒वि॒हि॒तो वै पुरु॑षः ।<br>
यावा॑ने॒व पुरु॑ष॒स् तस्मा॒न् निर्ऋ॑ति॒मव॑ यजते ।</p>
<h4 id="टक-29">टीका</h4>
<p>7शिक्यमिति ॥ शिक्यसमीपे पराचीरुपदधाति &lsquo;नमस्सुते निरृते&rsquo; इति तिसृभिः । तिस्र इति स्रादेशोन्तोदात्त इष्यते । &lsquo;उदात्तयणः&rsquo; इति शस उदात्तत्वम् । त्रेधेति । त्रिभिः देहभागैः ऊर्ध्वाधोमध्यभागैः ॥</p>
<h3 id="सयकतमनतर-30">संयुक्तमन्त्रः</h3>
<p>परा॑ची॒रुप॑ [23]<br>
द॒धा॒ति॒ परा॑चीमे॒वास्मा॒न्निर्ऋ॑ति॒म्प्र णु॑द॒तेऽप्र॑तीख्ष॒मा य॑न्ति॒ निर्ऋ॑त्या अ॒न्तर्हि॑त्यै</p>
<h3 id="मनतर-30">मन्त्रः</h3>
<p>परा॑ची॒रुप॑ दधाति ।[23]<br>
परा॑चीम् ए॒वास्मा॒न् निर्ऋ॑ति॒म् प्र णु॑दते ।
अप्र॑तीख्ष॒मा य॑न्ति ।<br>
निर्ऋ॑त्या अ॒न्तर्हि॑त्यै ।</p>
<h4 id="टक-30">टीका</h4>
<p>8पराचीरिति ॥ प्रत्यग्र इति । पराचीमिति । अपुनरावृत्ताम् । अप्रतीक्षमिति । पृष्ठतः प्रतिनिवृत्तां रक्षणमकुर्वन्तः आगच्छन्ति । आभीक्ष्ण्ये णमुल् । अन्तर्हीत्या इति । &ldquo;अन्तरपरिग्रह' इति गतित्वात् &lsquo;तादौ च&rsquo; इति गतेः प्रकृतिस्वत्वम् ॥</p>
<h3 id="सयकतमनतर-31">संयुक्तमन्त्रः</h3>
<p>मार्जयि॒त्वोप॑ तिष्ठन्ते मेध्य॒त्वाय॒ गार्ह॑पत्य॒मुप॑ तिष्ठन्ते निर्ऋतिलो॒क ए॒व च॑रि॒त्वा पू॒ता दे॑वलो॒कमु॒पाव॑र्तन्त॒ एक॒योप॑ तिष्ठन्त एक॒धैव यज॑माने वी॒र्य॑न्दधति नि॒वेश॑नस्स॒ङ्गम॑नो॒ वसू॑ना॒मित्या॑ह प्र॒जा वै प॒शवो॒ वसु॑ प्र॒जयै॒वैन॑म्प॒शुभि॒स्सम॑र्धयन्ति ॥ [24]</p>
<h3 id="मनतर-31">मन्त्रः</h3>
<p>मा॒र्ज॒यि॒त्वोप॑ तिष्ठन्ते<br>
मे॒ध्य॒त्वाय॑ ।<br>
गार्ह॑पत्य॒मुप॑ तिष्ठन्ते<br>
नि॒र्॒ऋ॒ति॒लो॒क ए॒व च॑रि॒त्वा पू॒ता दे॑वलो॒कम् उ॒पाव॑र्तन्त ।<br>
एक॒योप॑ तिष्ठन्ते ।<br>
ए॒क॒धैव यज॑माने वी॒र्य॑न् दधति ।<br>
नि॒वेश॑नस् स॒ङ्गम॑नो॒ वसू॑ना॒म् इत्या॑ह ।<br>
प्र॒जा वै प॒शवो॒ वसु॑ ।<br>
प्र॒जयै॒वैन॑म् प॒शुभि॒स् सम॑र्धयन्ति ॥ [24]</p>
<h4 id="टक-31">टीका</h4>
<p>9मार्जयित्वोप तिष्ठन्ते इति ॥ &lsquo;असुन्वन्तं&rsquo; इति द्वाभ्यां निर्ऋतिमुपतिष्ठते । गार्हपत्यमिति । &lsquo;निवेशनः&rsquo; इत्येतया । निर्ऋतिलोक एवेत्यादि । गतम् ॥</p>
<p>इति पञ्चमे द्वितीये चतुर्थोनुवाकः ॥</p>
<h2 id="अनवक-५">अनुवाकः ५</h2>
<h3 id="सयकतमनतर-32">संयुक्तमन्त्रः</h3>
<p>पु॒रु॒ष॒मा॒त्रेण॒ वि मि॑मीते य॒ज्ञेन॒ वै पुरु॑ष॒स्सम्मि॑तो यज्ञप॒रुषै॒वैन॒व्ँवि मि॑मीते॒ यावा॒न्पुरु॑ष ऊ॒र्ध्वबा॑हु॒स्तावा᳚न्भवत्ये॒ताव॒द्वै पुरु॑षे वी॒र्य॑व्ँ वी॒र्ये॑णै॒वैन॒व्ँवि मि॑मीते</p>
<h3 id="मनतर-32">मन्त्रः</h3>
<p>पु॒रु॒ष॒मा॒त्रेण॒ वि मि॑मीते ।<br>
य॒ज्ञेन॒ वै पुरु॑ष॒स् सम्मि॑तः ।<br>
य॒ज्ञ॒प॒रुषै॒वैन॒व्ँ वि मि॑मीते ।<br>
यावा॒न् पुरु॑ष ऊ॒र्ध्वबा॑हु॒स् तावा᳚न् भवति ।<br>
ए॒ताव॒द् वै पुरु॑षे वी॒र्य᳚म् ।<br>
वी॒र्ये॑णै॒वैन॒व्ँ वि मि॑मीते ।</p>
<h4 id="टक-32">टीका</h4>
<p>1अथाग्निविमानमारभ्यते - पुरुषमात्रेणेति ॥ पुरुषप्रमाणेन वेणुना अग्निं विमिमीते । &lsquo;प्रमाणे द्वयसच्&rsquo; इत्यादिना मात्नच् । यज्ञेन सम्मितः तुल्यः पुरुषः । तस्माद्यज्ञपरुषा यज्ञपर्वणा यज्ञमात्रयैव अग्निविमानं कृतं भवति । यावानिति । यावान् पुरुषो यजमानः अग्निं चेष्यमाण ऊर्ध्वबाहुर्भवति तावान् तत्परिमाणो वेणुर्भवति । तावता वेणुना अग्निं विमिमीते । एतावद्वा इति । यावानूर्ध्वबाहुः तावत्येव पुरुषस्य वीर्यं समाप्तं नातः परं क्रमते । एवमत्र पञ्चारत्निः पुरुषो बोधितो भवति ॥</p>
<h3 id="सयकतमनतर-33">संयुक्तमन्त्रः</h3>
<p>प॒ख्षी भ॑वति॒ न ह्य॑प॒ख्ष पति॑तु॒मर्ह॑त्यर॒त्निना॑ प॒ख्षौ द्राघी॑याꣳसौ भवत॒स्तस्मा᳚त्प॒ख्षप्र॑वयाꣳसि॒ वयाꣳ॑सि</p>
<h3 id="मनतर-33">मन्त्रः</h3>
<p>प॒ख्षी भ॑वति ।<br>
न ह्य॑प॒ख्ष पति॑तु॒मर्ह॑ति ।<br>
अ॒र॒त्निना॑ प॒ख्षौ द्राघी॑याꣳसौ भवतः ।<br>
तस्मा᳚त् प॒ख्षप्र॑वयाꣳसि॒ वयाꣳ॑सि ।</p>
<h4 id="टक-33">टीका</h4>
<p>2पक्षीति ॥ &lsquo;वयसां वा एष प्रतिमया चीयते&rsquo; इति । अत्र हेतुमाह - न हीति अरत्निनेत्यादि । चतुर्विंशतिरङ्गुलयोऽरत्निः । तदर्धं प्रादेशः । अरत्निना पक्षौ द्राघीयांसौ दीर्घतरौ पुरुसौ भवतः । प्रियस्थिरादिना दीर्घादेशः । यथोक्तां - &lsquo;चतुर आत्मनि पुरुषानव मिमीते पुरुषं दक्षिणे पक्षे पुरुषं पूच्छे पुरुषमुत्तरेऽरत्निना दक्षिणतो दक्षिणं पक्षं प्रवर्धयत्येवमुत्तरत उत्तरं प्रादेशेन वितस्त्या वा पश्चात्पुच्छं &lsquo;इति । स एष सप्तविधः प्राकृतोऽग्निः अत्रैकविधप्रभृतयः एकशतविधान्ता अग्नयः । तत्र सप्तविधबोधितानि पुच्छादिन्यूनानां एकविधानि नाना भवन्ति । अष्टविधप्रभृतीनां यदन्यत्सप्तभ्यः तत्सप्तधा विभज्य प्रतिपुरुषमावेशयेत्, प्रकृतिविकारस्य आश्रितत्वात् । तस्मादिति । पक्षयोः प्रवयांसि भूतानि प्रभूतबन्धानि पक्षप्रवयांसि । सप्तमीपूर्वपदप्रकृतिस्वरत्वम् । वयांसि पक्षिणः ॥</p>
<h3 id="सयकतमनतर-34">संयुक्तमन्त्रः</h3>
<p>व्याममा॒त्रौ प॒ख्षौ च॒ पुच्छ॑ञ्च भवत्ये॒ताव॒द्वै पुरु॑षे वी॒र्य᳚म् [25]<br>
वी॒र्य॑सम्मितो॒ वेणु॑ना॒ वि मि॑मीत आग्ने॒यो वै वेणु॑स्सयोनि॒त्वाय॒ यजु॑षा युनक्ति॒ यजु॑षा कृषति॒ व्यावृ॑त्त्यै</p>
<h3 id="मनतर-34">मन्त्रः</h3>
<p>व्या॒म॒मा॒त्रौ प॒ख्षौ च॒ पुच्छ॑ञ्च भवति ।<br>
ए॒ताव॒द्वै पुरु॑षे वी॒र्य॑व्ँ वी॒र्य॑सम्मितः। [25]<br>
वेणु॑ना॒ वि मि॑मीते ।<br>
आ॒ग्ने॒यो वै वेणुः॑ ।<br>
सयोनि॒त्वाय॑ ।<br>
यजु॑षा युनक्ति ।<br>
यजु॑षा कृषति ।  व्यावृ॑त्त्यै ।</p>
<h4 id="टक-34">टीका</h4>
<p>3व्याममात्राविति ॥ पञ्चारत्निर्व्यामः । चतुररत्निरित्येके । व्याममात्रौ पक्षौ भवत इति । वक्ष्यमाणस्य नतिः पुच्छं च भवति । व्याममात्रस्य प्रकृतस्य नतिः । यद्वा - व्याममात्रौ पक्षौ व्याममात्रं पुच्छं तदिदं भवति । नपुंसकस्य शेषः एकवद्भावस्य । वीर्यसम्मित इति । वीर्येर्णैव संमितोऽग्निर्भवति । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । आग्नेय इति । अग्नेस्स्वभूतः । &lsquo;सर्वत्राग्निकलिभ्याम्&rsquo; इति ढक् । यथोक्तम् - &lsquo;अग्निर्देवेभ्यो निलायत स वेणं प्राविशत्&rsquo; इति । यजुषेति । मन्त्रेण योजनं लक्षणं च कुर्यात् लौकिकव्यावृत्त्यर्थाम् । यजुश्शब्दो मन्त्रवचनः, यथा &lsquo;व्यृद्धं वा एतद्यज्ञस्य यदयजुष्केण क्रियते&rsquo; इति । त्रत्र हि &lsquo;इमामगृभ्णन्&rsquo; इति मन्त्रो यजुश्शब्देनोच्यते । एतदुक्तं भवति - &lsquo;सीरा युंजन्ति&rsquo; इति द्वाभ्यां सीरं युनक्ति । &lsquo;लाङ्गलं पवीरवम्&rsquo; इति द्वाभ्यां कृषति ॥</p>
<h3 id="सयकतमनतर-35">संयुक्तमन्त्रः</h3>
<p>षड्ग॒वेन॑ कृषति॒ षड्वा ऋ॒तव॑ ऋ॒तुभि॑रे॒वैन॑ङ्कृषति॒ यद्द्वा॑दशग॒वेन॑ सव्ँवथ्स॒रेणै॒व</p>
<h3 id="मनतर-35">मन्त्रः</h3>
<p>ष॒ड्ग॒वेन॑ कृषति ।<br>
षड्वा ऋ॒तवः॑ ।<br>
ऋ॒तुभि॑र् ए॒वैन॑ङ्कृषति ।<br>
यद् द्वा॑दशग॒वेन॑ सव्ँवथ्स॒रेणै॒व ।</p>
<h4 id="टक-35">टीका</h4>
<p>4षड्गवेनेति ॥ षण्णां गवां समाहार इति षड्गवम् । &lsquo;गोरतद्धित लुकि&rsquo; इत्यच् समासान्तः । यद्द्वादशगवेनेति । कृषतीत्येव । संवत्सरेणैवेति । कर्षणं कृतं भवति ॥</p>
<h3 id="सयकतमनतर-36">संयुक्तमन्त्रः</h3>
<p>इयव्ँवा अ॒ग्नेर॑तिदा॒हाद॑बिभे॒थ्सैतद्द्वि॑गु॒णम॑पश्यत्कृ॒ष्टञ्चाकृ॑ष्टञ्च॒ ततो॒ वा इ॒मान्नात्य॑दह॒द्यत्कृ॒ष्टञ्चाकृ॑ष्टञ्च [26]<br>
भव॑त्य॒स्या अन॑तिदाहाय द्विगु॒णन्त्वा अ॒ग्निमुद्य॑न्तुमर्ह॒तीत्या॑हु॒र्यत्कृ॒ष्टञ्चाकृ॑ष्टञ्च॒ भव॑त्य॒ग्नेरुद्य॑त्या</p>
<h3 id="मनतर-36">मन्त्रः</h3>
<p>इयव्ँवा अ॒ग्नेर॑तिदा॒हाद॑बिभेत् ।<br>
सैतद् द्वि॑गु॒णम् अ॑पश्यत् , कृ॒ष्टञ् चाकृ॑ष्टञ् च ।<br>
ततो॒ वा इ॒मान्नात्य॑दहत् ।<br>
यत्कृ॒ष्टञ्चाकृ॑ष्टञ्च॒  भव॑ति । [26]<br>
अ॒स्या अन॑तिदाहाय ।<br>
द्वि॒गु॒णन्त्वा अ॒ग्निमुद्य॑न्तुमर्हति + इत्या॑हुः ।<br>
यत्कृ॒ष्टञ्चाकृ॑ष्टञ्च॒ भव॑ति ।<br>
अ॒ग्नेरुद्य॑त्यै ।</p>
<h4 id="टक-36">टीका</h4>
<p>5इयं वा इत्यादि ॥ द्वौ गुणौ द्विगुणम् । कृष्टं कृष्टलक्षणं अतिदाहनिवृत्त्यै भवति पृथिव्याः । द्विगुणमिति । द्वौ गुणौ अग्निमुद्यन्तुं उत्थापयितुं अर्हतः योग्यौ भवतः नैकः ; अनौचित्यभयात्, अशक्तेर्वा । तस्मान्न द्वैगुण्यं अग्नेरुद्यमनाय ॥</p>
<h3 id="सयकतमनतर-37">संयुक्तमन्त्रः</h3>
<p>ए॒ताव॑न्तो॒ वै प॒शवो᳚ द्वि॒पाद॑श्च॒ चतु॑ष्पादश्च॒ तान्यत्प्राच॑ उथ्सृ॒जेद्रु॒द्रायापि॑ दध्या॒द्यद्द॑ख्षि॒णा पि॒तृभ्यो॒ नि धु॑वे॒द्यत्प्र॒तीचो॒ रख्षाꣳ॑सि हन्यु॒रुदी॑च॒ उथ्सृ॑जत्ये॒षा वै दे॑वमनु॒ष्याणाꣳ॑ शा॒न्ता दिक् [27]<br>
तामे॒वैना॒ननूथ्सृ॑ज॒त्यथो॒ खल्वि॒मान्दिश॒मुथ्सृ॑जति ।</p>
<h3 id="मनतर-37">मन्त्रः</h3>
<p>ए॒ताव॑न्तो॒ वै प॒शवो᳚ द्वि॒पाद॑श्च॒ चतु॑ष्पादश्च ।<br>
तान्यत्प्राच॑ उथ्सृ॒जेद् रु॒द्रायापि॑ दध्यात् ।<br>
यद् द॑ख्षि॒णा पि॒तृभ्यो॒ नि धु॑वेत् ।<br>
यत् प्र॒तीचो॒ रख्षाꣳ॑सि हन्युः ।<br>
उदी॑च॒ उथ्सृ॑जति ।<br>
ए॒षा वै दे॑वमनु॒ष्याणाꣳ॑ शा॒न्ता दिक् । [27]<br>
तामे॒वैना॒ननूथ्सृ॑ज॒ति ।<br>
अथो॒ खल्वि॒मान् दिश॒म् उथ्सृ॑जति ।</p>
<h4 id="टक-37">टीका</h4>
<p>6एतावन्त इत्यादि ॥ तान् सर्वानपि पशून् द्विपादश्च चतुष्पादश्च रुद्रायापिदध्यात् । रुद्रार्थमपिहितान् कुर्यात् यथैतान् रुद्रोभिध्यायति तथा कुर्यात् । यदि प्राच उत्सृजेत् बलीवर्दान् कृष्ट्यनन्तरम् । &lsquo;द्वित्रिभ्यां पद्दन्&rsquo; इति द्विपद उत्तरपदाद्युदात्तत्वम् । &lsquo;सङ्ख्यासुपूर्वस्य&rsquo; इति लोपः समासान्तः । यद्दक्षिणेति । उत्सृजेदित्येव । &lsquo;दक्षिणादाच्&rsquo; । निधुवेदिति । प्रेरयेत् । धू विधूनने, तौदादिकः । यत्प्रतीच इत्यादि ॥ गतम् । तस्मादुदीच उत्सृजति उदगभिमुखान् उत्कालयति । एषा खलूदीची देवमनुष्याणां शान्ता सुखहेतुः दिक् । तस्मात्तामेवानूत्सृष्टा भवन्ति । अथो अपिच खलु इमामधरां दिशं उत्सृजति यदा उत्तरां दिशं गच्छति ॥</p>
<h3 id="सयकतमनतर-38">संयुक्तमन्त्रः</h3>
<p>अ॒सौ वा आ॑दि॒त्य प्रा॒ण प्रा॒णमे॒वैना॒ननूथ्सृ॑जति</p>
<h3 id="मनतर-38">मन्त्रः</h3>
<p>अ॒सौ वा आ॑दि॒त्य प्रा॒णः ।<br>
प्रा॒णम् ए॒वैना॒ननूथ्सृ॑जति ।</p>
<h4 id="टक-38">टीका</h4>
<p>7ततः किमित्याह - असौ वा इति ॥ योऽयमुत्तरस्यां दिशि वर्तते असावादित्यः स्वयमेव प्राणः । तस्मात् प्राणमेवानु एते उत्सृष्टा भवन्ति । गोळस्योपरि प्रदक्षिणं वर्तमान आदित्यो दक्षिणगोळवर्तिनां मनुष्याणां विपर्यस्तोपरिभागानामुत्तरो भवति । गोळाभिप्रायेणेदमुक्तम् ॥</p>
<h3 id="सयकतमनतर-39">संयुक्तमन्त्रः</h3>
<p>दख्षि॒णा प॒र्याव॑र्तन्ते॒ स्वमे॒व वी॒र्य॑मनु॑ प॒र्याव॑र्तन्ते॒ तस्मा॒द्दख्षि॒णोऽर्ध॑ आ॒त्मनो॑ वी॒र्या॑वत्त॒रोऽथो॑ आदि॒त्यस्यै॒वावृत॒मनु॑ प॒र्याव॑र्तन्ते॒ तस्मा॒त्परा᳚ञ्च प॒शवो॒ वि ति॑ष्ठन्ते प्र॒त्यञ्च॒ आ व॑र्तन्ते</p>
<h3 id="मनतर-39">मन्त्रः</h3>
<p>द॒ख्षि॒णा प॒र्याव॑र्तन्ते ।<br>
स्वमे॒व वी॒र्य॑मनु॑ प॒र्याव॑र्तन्ते ।<br>
तस्मा॒द् दख्षि॒णोऽर्ध॑ आ॒त्मनो॑ वी॒र्या॑वत्त॒रः ।<br>
अथो॑ आदि॒त्यस्यै॒वावृत॒मनु॑ प॒र्याव॑र्तन्ते ।<br>
तस्मा॒त् परा᳚ञ्च प॒शवो॒ वि ति॑ष्ठन्ते प्र॒त्यञ्च॒ आ व॑र्तन्ते ।</p>
<h4 id="टक-39">टीका</h4>
<p>8दक्षिणा पर्यावर्तन्त इति ॥ उत्कृष्टाः ते प्रदक्षिणं परितः पुनरावर्तन्ते । व्याख्यातमिदम् । आदित्यस्येति । आदित्यो हि उदीचीं गत्वा पुनःपुनः पर्यावर्तते । तस्मादिति । परचीनगतयः पशवो वितिष्ठन्ते विश्लिष्यन्ति । प्राचीनगतास्तु आवर्तन्ते । &lsquo;समवप्रविभ्यस्थः&rsquo; इत्यात्मनेपदम् । पराञ्च इत्यत्र &lsquo;अनिगन्तोञ्चतावप्रत्यये&rsquo; इति गतेः प्रकृतिस्वरत्वम् ॥</p>
<h3 id="सयकतमनतर-40">संयुक्तमन्त्रः</h3>
<p>ति॒स्रस्ति॑स्र॒स्सीताः᳚ [28]<br>
कृ॒ष॒ति॒ त्रि॒वृत॑मे॒व य॑ज्ञमु॒खे वि या॑तय॒त्य्</p>
<h3 id="मनतर-40">मन्त्रः</h3>
<p>ति॒स्रस् ति॑स्र॒स् सीताः᳚ कृषति । [28]<br>
त्रि॒वृत॑मे॒व य॑ज्ञमु॒खे वि या॑तयति ।</p>
<h4 id="टक-40">टीका</h4>
<p>9तिस्रस्तिस्र इति ॥ पुच्च्छादारभ्य प्रचीस्तिस्रस्तित्रः सीताः कृषतीति यावच्छिरोन्तं उत्तरायै श्रोणेर्दक्षिणमंसं अभितिस्रः दक्षिणा यै श्रोणेरुत्तरमंसं अभिदक्षिणात् पक्षात् उत्तरं पक्षमभि द्वादश सीताः कृषति । त्रिवृतमिति । द्वादशसु नवानां विद्यमानत्वात्, त्रित्वान्वयाच्च ॥</p>
<h3 id="सयकतमनतर-41">संयुक्तमन्त्रः</h3>
<p>ओष॑धीर्वपति॒ ब्रह्म॒णान्न॒मव॑ रुन्द्धे॒ऽर्के᳚ऽर्कश्ची॑यते चतुर्द॒शभि॑र्वपति स॒प्त ग्रा॒म्या ओष॑धयस्स॒प्तार॒ण्या उ॒भयी॑षा॒मव॑रुद्ध्या॒ अन्न॑स्यान्नस्य वप॒त्यन्न॑स्यान्न॒स्याव॑रुद्ध्यै</p>
<h3 id="मनतर-41">मन्त्रः</h3>
<p>ओष॑धीर्वपति ।<br>
ब्रह्म॒णान्न॒मव॑ रुन्धे ।<br>
अर्के᳚ऽर्कश् ची॑यते ।<br>
च॒तु॒र्द॒शभि॑र्वपति ।<br>
स॒प्त ग्रा॒म्या ओष॑धयस् स॒प्तार॒ण्याः ।<br>
उ॒भयी॑षा॒मव॑रुद्ध्यै ।<br>
अन्न॑स्यान्नस्य वपति ।<br>
अन्न॑स्यान्न॒स्याव॑रुद्ध्यै ।</p>
<h4 id="टक-41">टीका</h4>
<p>10ओषधीरिति ॥ औदुम्बरे द्रोणे सर्वौषधं दध्ना अन्येन समुदायुक्तं भवतीति । तत्सीतासु वपति - ब्रह्मणेति । परिबृढेन अनेन कर्मणा अन्नं लभते । अर्केऽर्क इति । अर्चनीये स्थाने अर्चनीयः अग्निश्चीयते । तत्मादोषधिवापेन स्थानस्यार्चनीयत्वं कृतं भवति । अर्च्यत इति अर्चतेः कर्मणि घञ् । &lsquo;चजोः कुघिण्यतोः&rsquo; इति कुत्वम् । उञ्छादिर्द्रष्टव्यः । चतुर्दशभिरिति । &lsquo;या जाता ओषधयः&rsquo; इत्यादिभिः ऋग्भिः । &lsquo;झल्युपोत्तमम्&rsquo; इत्युपोत्तमस्योदात्तत्वम् । सप्तेति । तिलमाषव्रीहियवाः प्रियङ्ग्वणवो गोधूमाः सप्त ग्राम्या ओषधयः । श्यामाकाश्च नीवाराश्च जर्तिलाश्च गवीधुकाश्च हाळुकाश्च वेणुयवाश्च वास्त्यानि च सप्तारण्या ओषधयः । अन्नस्यान्नस्येति । सर्वान्नपानेन सर्वान्नलाभः । &lsquo;अनुदात्तं च&rsquo; इति द्वितीयोऽन्नशब्दः उदात्तः । &lsquo;क्रियाग्रहणं कर्तव्यम्&rsquo; इति संप्रदानत्वाच्चतुर्थ्यर्थे षष्ठी ॥</p>
<h3 id="सयकतमनतर-42">संयुक्तमन्त्रः</h3>
<p>कृ॒ष्टे व॑पति कृ॒ष्टे ह्योष॑धय प्रति॒तिष्ठ॑न्त्यनुसी॒तव्ँव॑पति॒ प्रजा᳚त्यै द्वाद॒शसु॒ सीता॑सु वपति॒ द्वाद॑श॒ मासाः᳚ सव्ँवथ्स॒रस्स॑व्ँवथ्स॒रेणै॒वास्मा॒ अन्न॑म्पचति॒</p>
<h3 id="मनतर-42">मन्त्रः</h3>
<p>कृ॒ष्टे व॑पति<br>
कृ॒ष्टे ह्योष॑धय प्रति॒तिष्ठ॑न्ति ।<br>
अ॒नु॒सी॒तव्ँ व॑पति ।<br>
प्रजा᳚त्यै ।<br>
द्वा॒द॒शसु॒ सीता॑सु वपति ।<br>
द्वाद॑श॒ मासाः᳚ सव्ँवथ्स॒रः ।<br>
स॒व्ँव॒थ्स॒रेणै॒वास्मा॒ अन्न॑म् पचति ।</p>
<h4 id="टक-42">टीका</h4>
<p>11कृष्ट इत्यादि ॥ गतम् । अनुसीतं वपति सीतानुकूल्येन तत्प्रजात्यै भवति । द्वादशस्विति । पुच्छादारभ्य अग्रे तिस्रः प्राचीः सीतासु वपति &lsquo;या जाता ओषधयः&rsquo; इति तिसृभिः&rsquo;, अथ उत्तरायै श्रोणेर्दक्षिणमंसं अभितिस्रः सीता वपति - &lsquo;ओषधीरिति मातर इति&rsquo; तिसृभिः । अथ दक्षिणायै श्रोणेरुत्तरमंसं अभितिस्रः सीता वपति &lsquo;यदोषधयः&rsquo; इति तिसृभिः । अथ दक्षिणात्पक्षादुत्तरमंसं अभितिस्रः सीता वपति &lsquo;उच्छुष्माः&rsquo; इति पञ्चभिः । पूर्वववदुपोत्तमस्योदात्तत्वम् ॥</p>
<h3 id="सयकतमनतर-43">संयुक्तमन्त्रः</h3>
<p>यद॑ग्नि॒चित् [29]<br>
अन॑वरुद्धस्याश्ञी॒यादव॑रुद्धेन॒ व्यृ॑द्ध्येत॒ ये वन॒स्पती॑नाम्फल॒ग्रह॑य॒स्तानि॒ध्मेऽपि॒ प्रोख्षे॒दन॑वरुद्ध॒स्याव॑रुद्ध्यै</p>
<h3 id="मनतर-43">मन्त्रः</h3>
<p>यद॑ग्नि॒चिद् अन॑वरुद्धस्याश्ञी॒यादव॑रुद्धेन॒ व्यृ॑द्ध्येत । [29]<br>
ये वन॒स्पती॑नाम् फल॒ग्रह॑य॒स् तानि॒ध्मेऽपि॒ प्रोख्षे᳚त् ।<br>
अन॑वरुद्ध॒स्याव॑रुद्ध्यै ।</p>
<h4 id="टक-43">टीका</h4>
<p>12यदग्निचिदिति ॥ अवरुद्धं यागात्प्रागेव सात्कृतं नातोन्यदपरुद्धमस्य स्यात् । अपरोधव्यजीवी स्यात् । तस्मात्फलेग्रहीन्वनस्पतीनिध्मे उपनह्य प्रोक्षणेनानवरुद्धमपि सर्वमवरुद्धं भवति । अपिशब्द इवार्थे । ससाधनां क्रियां उपसर्ग आहेति उपनह्येति लभ्यते । &lsquo;फलेग्रहिरात्मम्भरिश्च&rsquo; इतीन्प्रत्ययः । एकारस्तु पाठे नाद्रियते । वनस्पतिशब्दे सुट्स्वरावुक्तौ &lsquo;गतिरनन्तरः&rsquo; &lsquo;तादौ च&rsquo; इति उपशब्दस्य प्रकृतिस्वरत्वम् ॥</p>
<h3 id="सयकतमनतर-44">संयुक्तमनत्रः</h3>
<p>दि॒ग्भ्यो लो॒ष्टान्थ्सम॑स्यति दि॒शामे॒व वी॒र्य॑मव॒रुध्य॑ दि॒शाव्ँवी॒र्ये᳚ऽग्निञ्चि॑नुते॒ यन्द्वि॒ष्याद्यत्र॒ स स्यात्तस्यै॑ दि॒शो लो॒ष्टमा ह॑रे॒दिष॒मूर्ज॑म॒हमि॒त आ द॑द॒ इतीष॑मे॒वोर्ज॒न्तस्यै॑ दि॒शोऽव॑ रुन्द्धे॒ ख्षोधु॑को भवति॒ यस्तस्या᳚न्दि॒शि भव॑त्युत्तरवे॒दिमुप॑ वपत्युत्तरवे॒द्याꣳ ह्य॑ग्निश्ची॒यतेऽथो॑ प॒शवो॒ वा उ॑त्तरवे॒दि प॒शूने॒वाव॑ रु॒न्द्धेऽथो॑ यज्ञप॒रुषोऽन॑न्तरित्यै ॥ [30]</p>
<h3 id="मनतर-44">मन्त्रः</h3>
<p>दि॒ग्भ्यो लो॒ष्टान्थ् सम॑स्यति<br>
दि॒शामे॒व वी॒र्य॑मव॒रुध्य॑ दि॒शाव्ँ वी॒र्ये᳚ऽग्निञ् चि॑नुते ।<br>
यन् द्वि॒ष्याद् यत्र॒ स स्यात् तस्यै॑ दि॒शो लो॒ष्टमा ह॑रेत् ।<br>
इष॒मूर्ज॑म॒हमि॒त आ द॑द॒ इतीष॑म् ए॒वोर्ज॒न् तस्यै॑ दि॒शोऽव॑ रुन्धे ।<br>
ख्षोधु॑को भवति॒ यस् तस्या᳚न् दि॒शि भव॑ति ।<br>
उ॒त्त॒र॒वेदिमुप॑ वपति ।<br>
उ॒त्त॒र॒वे॒द्याꣳ ह्य॑ग्निश् ची॒यते᳚ ।<br>
अथो॑ प॒शवो॒ वा उ॑त्तरवे॒दिः ।<br>
प॒शूने॒वाव॑ रु॒न्धे ।<br>
अथो॑ यज्ञप॒रुषोऽन॑न्तरित्यै ॥ [30]</p>
<h4 id="टक-44">टीका</h4>
<p>13दिग्भ्य इति ॥ प्राङ्द्रुत्वा बहिर्लोष्टमादाय तमन्तश्शकटं न्यस्यति ॥</p>
<p>इति पञ्चमे द्वितीये पञ्चमोऽनुवाकः ॥</p>
<h2 id="अनवक-६">अनुवाकः ६</h2>
<h3 id="सयकतमनतर-45">संयुक्तमन्त्रः</h3>
<p>अग्ने॒ तव॒ श्रवो॒ वय॒ इति॒ सिक॑ता॒ नि व॑पत्ये॒तद्वा अ॒ग्नेर्वै᳚श्वान॒रस्य॑ सू॒क्तꣳ सू॒क्तेनै॒व वै᳚श्वान॒रमव॑ रुन्द्धे ष॒ड्भिर्नि व॑पति॒ षड्वा ऋ॒तव॑स्सव्वँथ्स॒रस्स॑व्ँवथ्स॒रो᳚ऽग्निर्वै᳚श्वान॒रस्सा॒ख्षादे॒व वै᳚श्वान॒रमव॑ रुन्द्धे</p>
<h3 id="मनतर-45">मन्त्रः</h3>
<p>अग्ने॒ तव॒ श्रवो॒ वय॒ इति॒ सिक॑ता॒ नि व॑पति ।<br>
ए॒तद् वा अ॒ग्नेर्वै᳚श्वान॒रस्य॑ सू॒क्तम् ।<br>
सू॒क्तेनै॒व वै᳚श्वान॒रमव॑ रुन्धे ।<br>
ष॒ड्भिर्नि व॑पति ।<br>
षड्वा ऋ॒तव॑स् सव्वँथ्स॒रः ।<br>
स॑व्ँवथ्स॒रो᳚ ऽग्निर् वै᳚श्वान॒रः ।<br>
सा॒ख्षादे॒व वै᳚श्वान॒रमव॑ रुन्धे ।</p>
<h4 id="टक-45">टीका</h4>
<p>1अग्ने तव श्रवो वय इत्यादि ॥ व्याघारणान्तं कृत्वा तत्रानेन सूक्तेन षडृचेन सिकता निवपति । विश्वेषां नराणां स्वामित्वेन सम्बन्धी वैश्वानरः ॥</p>
<h3 id="सयकतमनतर-46">संयुक्तमन्त्रः</h3>
<p>समु॒द्रव्ँवै नामै॒तच्छन्द॑स्समु॒द्रमनु॑ प्र॒जा प्र जा॑यन्ते॒ यदे॒तेन॒ सिक॑ता नि॒वप॑ति प्र॒जाना᳚म्प्र॒जन॑ना॒य</p>
<h3 id="मनतर-46">मन्त्रः</h3>
<p>स॒मु॒द्रव्ँ वै नामै॒तच्छन्दः॑ ।<br>
स॒मु॒द्रमनु॑ प्र॒जा प्र जा॑यन्ते ।<br>
यदे॒तेन॒ सिक॑ता नि॒वप॑ति ।<br>
प्र॒जाना᳚म् प्र॒जन॑नाय ।</p>
<h4 id="टक-46">टीका</h4>
<p>2समुद्रं वा इति ॥ समुन्दनशीलं समुद्रं अवस्थितस्वरूपम् । तथा हि - प्रथमा विष्टारपङ्क्तिः, मध्यमयोः पादयोः द्वादशाक्षरत्वात् । द्विप्तीयाऽस्तारपक्तिः, अयुक्पादयोः द्वादशाक्षरत्वात् । यथा द्वितीया तथा तृतीया यथा प्रथमा तथा चतुर्थी उपरिष्टाज्ज्योतिर्जगती पञ्चमी, चतुर्थस्य पादस्याष्टाक्षरत्वात् । यथा द्वितीय तृतीये तथा षष्ठीति । समुद्रमनुगताः प्रजाः प्रजायन्ते यस्मात् तस्मात्प्रजानां प्रजननानि भवन्ति एतेन सिकता निवपतः ॥</p>
<h3 id="सयकतमनतर-47">संयुक्तमन्त्रः</h3>
<p>इन्द्रः॑ [31]<br>
वृ॒त्राय॒ वज्र॒म्प्राह॑र॒थ्स त्रे॒धा व्य॑भव॒थ्स्फ्यस्तृती॑य॒ꣳ॒ रथ॒स्तृती॑य॒य्ँयूप॒स्तृती॑य॒य्ँये᳚ऽन्तश्श॒रा अशी᳚र्यन्त॒ ताश्शर्क॑रा अभव॒न्तच्छर्क॑राणाꣳ शर्कर॒त्वव्</p>
<h3 id="मनतर-47">मन्त्रः</h3>
<p>इन्द्रो॑ वृ॒त्राय॒ वज्र॒म् प्राह॑रत् ।[31]<br>
स त्रे॒धा व्य॑भव॒थ् स्फ्यस्तृती॑य॒ꣳ॒ , रथ॒स्तृती॑यँ॒य् , यूप॒स्तृती॑यम् ।<br>
ये᳚ऽन्तश्श॒रा अशी᳚र्यन्त॒ ताश् शर्क॑रा अभवन् ।<br>
तच्छर्क॑राणाꣳ शर्कर॒त्वम् ।</p>
<h4 id="टक-47">टीका</h4>
<p>3इन्द्रो वृत्रायेत्यादि ॥ व्यभवत् । शराः शकलानि । शर्करत्वमिति । शरणात् शर्करः । &lsquo;त्वे च&rsquo; इति ह्रस्वत्वम् ॥</p>
<h3 id="सयकतमनतर-48">संयुक्तमन्त्रः</h3>
<p>वँज्रो॒ वै शर्क॑रा प॒शुर॒ग्निर्यच्छर्क॑राभिर॒ग्निम्प॑रिमि॒नोति॒ वज्रे॑णै॒वास्मै॑ प॒शून्परि॑ गृह्णाति॒ तस्मा॒द्वज्रे॑ण प॒शव॒ परि॑गृहीता॒स्तस्मा॒थ्स्थेया॒नस्थे॑यसो॒ नोप॑ हरते</p>
<h3 id="मनतर-48">मन्त्रः</h3>
<p>वँज्रो॒ वै शर्क॑राः ।<br>
प॒शुर॒ग्निः ।<br>
यच्छर्क॑राभिर् अ॒ग्निम् प॑रिमि॒नोति॒ , वज्रे॑णै॒वास्मै॑ प॒शून् परि॑ गृह्णाति ।<br>
तस्मा॒द् वज्रे॑ण प॒शव॒ परि॑गृहीताः ।<br>
तस्मा॒थ् स्थेया॒नस्थे॑यसो॒ नोप॑ हरते ।</p>
<h4 id="टक-48">टीका</h4>
<p>4वज्रो वा इत्यादि ॥ तदेकदेशत्वात् । पशुरिति । तत्साधनत्वात् । अग्निं आहवनीयचितेरायतनं परिमिनोति परिश्रयति । डु मिङ् प्रक्षेपणे । स्थेयान् स्थिरतरः । अस्थेयान् अर्थी, न तु स्थेयानितरार्थी ॥</p>
<h3 id="सयकतमनतर-49">संयुक्तमन्त्रः</h3>
<p>त्रिस॒प्ताभिः॑ [32]<br>
प॒शुका॑मस्य॒ परि॑ मिनुयाथ्स॒प्त वै शी॑र्ष॒ण्याः᳚ प्रा॒णा प्रा॒णा प॒शव॑ प्रा॒णैरे॒वास्मै॑ प॒शूनव॑ रुन्द्धे त्रिण॒वाभि॒र्भ्रातृ॑व्यवतस्त्रि॒वृत॑मे॒व वज्रꣳ॑ स॒म्भृत्य॒ भ्रातृ॑व्याय॒ प्र ह॑रति॒ स्तृत्या॒ अप॑रिमिताभि॒ परि॑ मिनुया॒दप॑रिमित॒स्याव॑रुद्ध्यै॒</p>
<h3 id="मनतर-49">मन्त्रः</h3>
<p>त्रि॒स॒प्ताभि॑ प॒शुका॑मस्य॒ परि॑ मिनुयात् । [32]<br>
स॒प्त वै शी॑र्ष॒ण्याः᳚ प्रा॒णाः ।<br>
प्रा॒णा प॒शवः॑ ।<br>
प्रा॒णैरे॒वास्मै॑ प॒शूनव॑ रुन्धे ।<br>
त्रि॒ण॒वाभि॒र्भ्रातृ॑व्यवतः ।<br>
त्रि॒वृत॑मे॒व वज्रꣳ॑ स॒म्भृत्य॒ भ्रातृ॑व्याय॒ प्र ह॑रति ।<br>
स्तृत्यै᳚ ।<br>
अप॑रिमिताभि॒ परि॑ मिनुयात् ।  अप॑रिमित॒स्याव॑रुद्ध्यै ।</p>
<h4 id="टक-49">टीका</h4>
<p>5त्रिसप्ताभिरिति ॥ त्रीणि सप्तकानि यासां ताः त्रिसप्ताः । &lsquo;बहुव्रीहौ सङ्ख्ये&rsquo; इति डच् । पशुकामस्येति । &lsquo;शीलिकामि&rsquo; इति णः । पूर्वपदप्रकृतिस्वरत्वं च । त्रिणवाभिरिति । सप्तविंशत्या । उक्तः समासान्तः । त्रिवृतमिति । वज्रस्य त्रिवृत्त्वमुक्तम् । स्तृत्या इति । स्तृ हिंसायाम् । अपरिमिताभिरिति । माङ् माने, &lsquo;द्यतिस्यति&rsquo; इत्यादिना इत्वम् ॥</p>
<h3 id="सयकतमनतर-50">संयुक्तमन्त्रः</h3>
<p>यङ्का॒मये॑ताप॒शुस्स्या॒दित्यप॑रिमित्य॒ तस्य॒ शर्क॑रा॒स्सिक॑ता॒ व्यू॑हे॒दप॑रिगृहीत ए॒वास्य॑ विषू॒चीन॒ꣳ॒ रेत॒ परा॒ सिञ्चत्यप॒शुरे॒व भ॑वति [33]<br>
यङ्का॒मये॑त पशु॒मान्थ्स्या॒दिति॑ परि॒मित्य॒ तस्य॒ शर्क॑रा॒स्सिक॑ता॒ व्यू॑हे॒त्परि॑गृहीत ए॒वास्मै॑</p>
<h3 id="मनतर-50">मन्त्रः</h3>
<p>यङ्का॒मये॑त + &ldquo;अ॒प॒शुस् स्या॒द् इति॑ + अप॑रिमित्य॒ तस्य॒ शर्क॑रा॒स् सिक॑ता॒ व्यू॑हेत् ।<br>
अप॑रिगृहीत ए॒वास्य॑ विषू॒चीन॒ꣳ॒ रेत॒ परा॒ सिञ्चति ।<br>
अप॒शुरे॒व भ॑वति । [33]<br>
यङ्का॒मये॑त - &ldquo;पशु॒मान्थ्स्या॒द्&rdquo; इति॑ , परि॒मित्य॒ तस्य॒ शर्क॑रा॒स् सिक॑ता॒ व्यू॑हेत् ।</p>
<h4 id="टक-50">टीका</h4>
<p>6अथ सिकताव्यूहनं विधातुमाह - यं कामयेतेत्यादि ॥ शर्करा अपरिमित्य अपरिश्रित्य सिकता व्यूहेत् पूर्वं न्युप्ता विप्रियेत् [न्युप्येत्] । अपरिमित स्थाने विषूचीनं विष्वग्गतं परा सिञ्चति पराभूतं सिञ्चति रेतः । तेनापशुस्स्यात् रेतोनाशात् । विष्वङ् नाना अञ्चतीति ऋत्विगादिना क्विप् । &lsquo;विभाषाञ्चेरदि क्स्त्रियाम्&rsquo; इति खः । नकाराकारयोर्लुप्तयोः &lsquo;चौ&rsquo; इति दीर्घत्वम् ॥</p>
<h3 id="सयकतमनतर-51">संयुक्तमन्त्रः</h3>
<p>परि॑गृहीत ए॒वास्मै॑ समी॒चीन॒ꣳ॒ रेत॑स्सिञ्चति पशु॒माने॒व भ॑वति</p>
<h3 id="मनतर-51">मन्त्रः</h3>
<p>परि॑गृहीत ए॒वास्मै॑ समी॒चीन॒ꣳ॒ रेत॑स् सिञ्चति ।<br>
प॒शु॒मान् ए॒व भ॑वति ।</p>
<h4 id="टक-51">टीका</h4>
<p>7समीचीनमिति ॥ सङ्गतमञ्चतीति सम्यक् । &lsquo;समस्समि&rsquo; इति सम्यादेशः पूर्ववत्सः, दीर्घत्वं च ॥</p>
<h3 id="सयकतमनतर-52">संयुक्तमन्त्रः</h3>
<p>सौ॒म्या व्यू॑हति॒ सोमो॒ वै रे॑तो॒धा रेत॑ ए॒व तद्द॑धाति गायत्रि॒या ब्रा᳚ह्म॒णस्य॑ गाय॒त्रो हि ब्रा᳚ह्म॒णस्त्रि॒ष्टुभा॑ राज॒न्य॑स्य॒ त्रैष्टु॑भो॒ हि रा॑ज॒न्य॑श्</p>
<h3 id="मनतर-52">मन्त्रः</h3>
<p>सौ॒म्या व्यू॑हति ।<br>
सोमो॒ वै रे॑तो॒धा ।<br>
रेत॑ ए॒व तद् द॑धाति ।<br>
गा॒य॒त्रि॒या ब्रा᳚ह्म॒णस्य॑ गाय॒त्रो हि ब्रा᳚ह्म॒णः ।<br>
त्रि॒ष्टुभा॑ राज॒न्य॑स्य॒ त्रैष्टु॑भो॒ हि रा॑ज॒न्यः॑ ।</p>
<h4 id="टक-52">टीका</h4>
<p>8सौम्येति ॥ &lsquo;आ प्यायस्व&rsquo; इत्यनया गायत्र्या । त्रिष्टुभेति । &lsquo;सं ते पयांसि&rsquo; इति । गायत्रीत्रिष्टुब्भ्यां सह जातत्वाद्गायत्रत्रैष्टुभौ ब्राह्मणराजन्यौ । त्रिष्टुब्छब्द उत्सादिः ॥</p>
<h3 id="सयकतमनतर-53">संयुक्तमन्त्रः</h3>
<p>श॒य्ँयुम्बा॑र्हस्प॒त्यम्मेधो॒ नोपा॑नम॒थ्सो᳚ऽग्निम्प्रावि॑शत् [34]<br>
सो᳚ऽग्ने कृष्णो॑ रू॒पङ्कृ॒त्वोदा॑यत॒ सोऽश्व॒म्प्रावि॑श॒थ्सोऽश्व॑स्यावान्तरश॒फो॑ऽभव॒द्यदश्व॑माक्र॒मय॑ति॒ य ए॒व मेधोऽश्व॒म्प्रावि॑श॒त्तमे॒वाव॑ रुन्द्धे</p>
<h3 id="मनतर-53">मन्त्रः</h3>
<p>श॒य्ँयुम्बा॑र्हस्प॒त्यम्मेधो॒ नोपा॑नमत् ।<br>
सो᳚ऽग्निम्प्रावि॑शत् । [34]<br>
सो᳚ऽग्ने कृष्णो॑ रू॒पङ्कृ॒त्वोदा॑यत ।<br>
सोऽश्व॒म् प्रावि॑शत् ।<br>
सोऽश्व॑स्यावान्तरश॒फो॑ऽभवत् ।<br>
यदश्व॑माक्र॒मय॑ति॒ , य ए॒व मेधोऽश्व॒म् प्रावि॑श॒त् तमे॒वाव॑ रुन्धे ।</p>
<h4 id="टक-53">टीका</h4>
<p>9शंयुमित्यादि ॥ बृहस्पतिशब्दं [बृहस्पतिपुत्रं] शंयुनामानं मेधः यज्ञो नोपानमत् । सोऽग्निं प्राविशत् । ततोऽग्नेः कष्णमृगो भूत्वा रूपं च तदीयं कृत्वा उदगच्छत् स मेधः । अनन्तरं स मेधोऽश्वं प्राविशत् । अथ सोऽश्वस्यावान्तरशफोऽभवत् । तस्मात् यदश्वं आक्रमयति चित्यायतनं अभ्यस्तात्तत् अश्वं प्रविष्टस्य मेधस्य लाभाय भवति ॥</p>
<h3 id="सयकतमनतर-54">संयुक्तमन्त्रः</h3>
<p>प्र॒जाप॑तिना॒ग्निश्चे॑त॒व्य॑ इत्या॑हु प्राजाप॒त्योऽश्वो॒ यदश्व॑माक्र॒मय॑ति प्र॒जाप॑तिनै॒वाग्निञ्चि॑नुते पुष्करप॒र्णमुप॑ दधाति॒ योनि॒र्वा अ॒ग्ने पु॑ष्करप॒र्णꣳ सयो॑निमे॒वाग्निञ्चि॑नुते॒ऽपाम्पृ॒ष्ठम॒सीत्युप॑ दधात्य॒पाव्ँवा ए॒तत्पृ॒ष्ठय्ँयत्पु॑ष्करप॒र्णꣳ रू॒पेणै॒वैन॒दुप॑ दधाति ॥ [35]</p>
<h3 id="मनतर-54">मन्त्रः</h3>
<p>प्र॒जाप॑तिना॒ऽग्निश्चे॑त॒व्य॑ इत्या॑हुः ।<br>
प्रा॒जा॒प॒त्यो ऽश्वः॑ ।<br>
यदश्व॑माक्र॒मय॑ति प्र॒जाप॑तिनै॒वाग्निञ् चि॑नुते ।<br>
पु॒ष्क॒र॒प॒र्णमुप॑ दधाति ।<br>
योनि॒र्वा अ॒ग्ने पु॑ष्करप॒र्णम् ।<br>
सयो॑निम् ए॒वाग्निञ् चि॑नुते ।<br>
अ॒पाम्पृ॒ष्ठम् अ॒सीत्युप॑ दधाति ।<br>
अ॒पाव्ँ वा ए॒तत्पृ॒ष्ठय्ँ यत् पु॑ष्करप॒र्णम् ।<br>
रू॒पेणै॒वैन॒दुप॑ दधाति ॥ [35]</p>
<h4 id="टक-54">टीका</h4>
<p>10प्रजापतिना इत्यादि ॥ प्रजापतिरेवाग्निं चेतुमर्हतीति ब्रुवते पुराविदः । अर्हे कृत्यः । योनिर्वा इति । &lsquo;त्वामग्ने पुष्करादधि&rsquo; इति लिङ्गात् । अपां वा एतत् पृष्ठमिति । उपरिभावसामान्यात् । रूपेणैवेति । पुष्करपर्णं यद्रूपमपां पृष्ठत्वं तेनैव रूपेण अनुकीर्तितेन उपदधाति उपधानं कृतं भवति ॥</p>
<p>इति पञ्चमे द्वितीये षष्ठोऽनुवाकः ॥</p>
<h2 id="अनवक-७">अनुवाकः ७</h2>
<h3 id="सयकतमनतर-55">संयुक्तमन्त्रः</h3>
<p>ब्रह्म॑ जज्ञा॒नमिति॑ रु॒क्ममुप॑ दधाति॒ ब्रह्म॑मुखा॒ वै प्र॒जाप॑ति प्र॒जा अ॑सृजत॒ ब्रह्म॑मुखा ए॒व तत्प्र॒जा यज॑मानस्सृजते॒ ब्रह्म॑ जज्ञा॒नमित्या॑ह॒ तस्मा᳚द्ब्राह्म॒णो मुख्यो॒ मुख्यो॑ भवति॒ य ए॒वव्ँवेद॑ ब्रह्मवा॒दिनो॑ वदन्ति॒ न पृ॑थि॒व्यान्नान्तरि॑ख्षे॒ न दि॒व्य॑ग्निश्चे॑त॒व्य॑ इति॒ यत्पृ॑थि॒व्याञ्चि॑न्वी॒त पृ॑थि॒वीꣳ शु॒चार्प॑ये॒न्नौष॑धयो॒ न वन॒स्पत॑यः [36]<br>
प्र जा॑येर॒न्यद॒न्तरि॑ख्षे चिन्वी॒तान्तरि॑ख्षꣳ शु॒चार्प॑ये॒न्न वयाꣳ॑सि॒ प्र जा॑येर॒न्यद्दि॒वि चि॑न्वी॒त दिवꣳ॑ शु॒चार्प॑ये॒न्न प॒र्जन्यो॑ वर्षेद्रु॒क्ममुप॑ दधात्य॒मृत॒व्ँवै हिर॑ण्यम॒मृत॑ ए॒वाग्निञ्चि॑नुते॒ प्रजा᳚त्यै</p>
<h3 id="मनतर-55">मन्त्रः</h3>
<p>ब्रह्म॑ जज्ञा॒नमिति॑ रु॒क्ममुप॑ दधाति ।<br>
ब्रह्म॑मुखा॒ वै प्र॒जाप॑ति प्र॒जा अ॑सृजत ।<br>
ब्रह्म॑मुखा ए॒व तत्प्र॒जा यज॑मानस् सृजते ।<br>
ब्रह्म॑ जज्ञा॒नम् इत्या॑ह ।<br>
तस्मा᳚द्ब्राह्म॒णो मुख्यः॑ ।<br>
मुख्यो॑ भवति॒ य ए॒वव्ँ वेद॑ ।<br>
ब्र॒ह्म॒वा॒दिनो॑ वदन्ति ।<br>
न पृ॑थि॒व्यान् नान्तरि॑ख्षे॒  न दि॒व्य॑ग्निश् चे॑त॒व्य॑ इति॑ ।<br>
यत् पृ॑थि॒व्याञ् चि॑न्वी॒त , पृ॑थि॒वीꣳ शु॒चार्प॑येत् ।<br>
नौष॑धयो॒ न वन॒स्पत॑य॒ प्र जा॑येरन् । [36]<br>
यद॒न्तरि॑ख्षे चिन्वी॒तान्तरि॑ख्षꣳ शु॒चार्प॑येत् ।<br>
न वयाꣳ॑सि॒ प्र जा॑येरन् ।<br>
यद् दि॒वि चि॑न्वी॒त दिवꣳ॑ शु॒चार्प॑येत् ।<br>
न प॒र्जन्यो॑ वर्षेद् ।<br>
रु॒क्ममुप॑ दधाति ।<br>
अ॒मृत॒व्ँ वै हिर॑ण्यम् ।<br>
अ॒मृत॑ ए॒वाग्निञ् चि॑नुते ।  प्रजा᳚त्यै ।</p>
<h4 id="टक-55">टीका</h4>
<p>1ब्रह्म जज्ञानमित्यादि ॥ उत्तरवेद्यां पूष्करपर्णेषूत्तरं रुक्ममुपदधाति । ब्रह्ममुखा वा इत्यादि ब्राह्मणम् । प्रथमजाभिधानेन रुक्माभिधानात् ब्रह्मप्राथम्यं प्रजानां प्राधान्यं च ब्राह्मणस्य ॥</p>
<h3 id="सयकतमनतर-56">संयुक्तमन्त्रः</h3>
<p>हिर॒ण्मय॒म्पुरु॑ष॒मुप॑ दधाति यजमानलो॒कस्य॒ विधृ॑त्यै॒ यदिष्ट॑काया॒ आतृ॑ण्णमनूपद॒ध्यात्प॑शू॒नाञ्च॒ यज॑मानस्य च प्रा॒णमपि॑ दध्याद्दख्षिण॒तः [37]<br>
प्राञ्च॒मुप॑ दधाति दा॒धार॑ यजमानलो॒कन्न प॑शू॒नाञ्च॒ यज॑मानस्य च प्रा॒णमपि॑ दधा॒त्यथो॒ खल्विष्ट॑काया॒ आतृ॑ण्ण॒मनूप॑ दधाति प्रा॒णाना॒मुथ्सृ॑ष्ट्यै</p>
<h3 id="मनतर-56">मन्त्रः</h3>
<p>हि॒र॒ण्मय॒म्पुरु॑षम् उप॑ दधाति ।<br>
य॒ज॒मा॒न॒लो॒कस्य॒ विधृ॑त्यै ।<br>
यदिष्ट॑काया॒ आतृ॑ण्णमनूपद॒ध्यात् , प॑शू॒नाञ्च॒ यज॑मानस्य च प्रा॒णमपि॑ दध्यात् ।<br>
द॒ख्षि॒ण॒त  प्राञ्च॒म् उप॑ दधाति । [37]<br>
दा॒धार॑ यजमानलो॒कम् ।<br>
न प॑शू॒नाञ् च॒ यज॑मानस्य च प्रा॒णमपि॑ दधाति ।<br>
अथो॒ खल्विष्ट॑काया॒ आतृ॑ण्ण॒मनूप॑ दधाति ।<br>
प्रा॒णाना॒म् उथ्सृ॑ष्ट्यै ।</p>
<h4 id="टक-56">टीका</h4>
<p>2हिरण्मयमिति ॥ दक्षिणतः प्राञ्चं &lsquo;हिरण्यगर्भः&rsquo; इत्यनेन आतृण्णं छिद्रं अपिदध्यात् नाशयेत् । दाधारेति । छान्दसो लिट्, धारयति । तुजादित्वादभ्यासस्य दीर्घत्वम् । अथो अपि च खल्विति पक्षान्तरम् । लक्षणे अनोः कर्मप्रवचनीयत्वम् ॥</p>
<h3 id="सयकतमनतर-57">संयुक्तमन्त्रः</h3>
<p>द्र॒फ्सश्च॑स्क॒न्देत्य॒भि मृ॑शति॒ होत्रा᳚स्वे॒वैन॒म्प्रति॑ ष्ठापयति॒</p>
<h3 id="मनतर-57">मन्त्रः</h3>
<p>द्र॒फ्सश्च॑स्क॒न्देत्य॒भि मृ॑शति ।<br>
होत्रा᳚स्वे॒वैन॒म् प्रति॑ ष्ठापयति॒</p>
<h4 id="टक-57">टीका</h4>
<p>3अभि मृशतीति ॥ पुरुषं हिरण्मयम् । होत्रास्विति &lsquo;अनु सप्त होत्राः&rsquo; इति लिङ्गात् ॥</p>
<h3 id="सयकतमनतर-58">संयुक्तमन्त्रः</h3>
<p>स्रुचा॒वुप॑ दधा॒त्याज्य॑स्य पू॒र्णाङ्का᳚र्ष्मर्य॒मयी᳚न्द॒ध्न पू॒र्णामौदु॑म्बरीम्</p>
<h3 id="मनतर-58">मन्त्रः</h3>
<p>स्रुचा॒वुप॑ दधाति ।<br>
आज्य॑स्य पू॒र्णाङ्का᳚र्ष्मर्य॒मयी᳚न् द॒ध्न पू॒र्णामौदु॑म्बरीम् ।</p>
<h4 id="टक-58">टीका</h4>
<p>4स्रुचाविति ॥ पुरुषं दक्षिणेनोत्तरेण च । आज्यस्येति । &lsquo;पूरणगुण&rsquo; इति षष्ठीसमासप्रतिषेधात् पूरणार्थैर्योगे षष्ठी ज्ञापिता । कार्ष्मर्यमयीमिति । &lsquo;नित्यं वृद्धशरादिभ्यः&rsquo; इति मयट् । औदुम्बरीमिति । &lsquo;अनुदात्तादेश्च&rsquo; इत्यञ् ॥</p>
<h3 id="सयकतमनतर-59">संयुक्तमन्त्रः</h3>
<p>इयव्ँवै का᳚र्ष्मर्य॒मय्य॒सावौदु॑म्बरी॒मे ए॒वोप॑ धत्ते [38]<br>
तू॒ष्णीमुप॑ दधाति॒ न हीमे यजु॒षाप्तु॒मर्ह॑ति॒ दख्षि॑णाङ्कार्ष्मर्य॒मयी॒मुत्त॑रा॒मौदु॑म्बरी॒न्तस्मा॑द॒स्या अ॒सावुत्त॒राज्य॑स्य पू॒र्णाङ्का᳚र्ष्मर्य॒मयी॒व्ँवज्रो॒ वा आज्य॒व्ँवज्र॑ कार्ष्म॒र्यो॑ वज्रे॑णै॒व य॒ज्ञस्य॑ दख्षिण॒तो रख्षा॒ꣳ॒स्यप॑ हन्ति द॒ध्न पू॒र्णामौदु॑म्बरीम्प॒शवो॒ वै दध्यूर्गु॑दु॒म्बर॑ प॒शुष्वे॒वोर्ज॑न्दधाति पू॒र्णे उप॑ दधाति पू॒र्णे ए॒वैन᳚म् [39]<br>
अ॒मुष्मि॑ल्ँलो॒क उप॑ तिष्ठेते वि॒राज्य॒ग्निश्चे॑त॒व्य॑ इत्या॑हु॒स्</p>
<h3 id="मनतर-59">मन्त्रः</h3>
<p>इ॒यव्ँ वै का᳚र्ष्मर्य॒मय्य॒सावौदु॑म्बरी ।<br>
इ॒मे ए॒वोप॑ धत्ते । [38]<br>
तू॒ष्णीमुप॑ दधाति ।<br>
न हीमे यजु॒षाऽप्तु॒मर्ह॑ति ।<br>
दख्षि॑णाङ्कार्ष्मर्य॒मयी॒म् उत्त॑रा॒मौदु॑म्बरीम् ।<br>
तस्मा॑द॒स्या अ॒सावुत्त॑रा ।<br>
आज्य॑स्य पू॒र्णाङ्का᳚र्ष्मर्य॒मयी᳚म् ।<br>
वज्रो॒ वा आज्यँ॒व् , वज्र॑ काष्म॒र्यः॑ ।<br>
वज्रे॑णै॒व य॒ज्ञस्य॑ दख्षिण॒तो रख्षा॒ꣳ॒स्यप॑ हन्ति ।<br>
द॒ध्न पू॒र्णामौदु॑म्बरीम् ।<br>
प॒शवो॒ वै दध्यूर्ग् उ॑दु॒म्बरः॑ ।<br>
प॒शुष्वे॒वोर्ज॑न् दधाति
पू॒र्णे उप॑ दधाति ।<br>
पू॒र्णे ए॒वैन᳚म्  अ॒मुष्मि॑ल्ँ लो॒क उप॑ तिष्ठेते । [39]<br>
वि॒राज्य॒ग्निश्चे॑त॒व्य॑ इत्या॑हुः ।</p>
<h4 id="टक-59">टीका</h4>
<p>5इयं वा इत्यादि ॥ गतम् ॥<br>
+++(सम्पादकटिप्पनी - विस्तृतं व्याख्यानमन्यत्र मृग्यम् ।)+++</p>
<h3 id="सयकतमनतर-60">संयुक्तमन्त्रः</h3>
<p>स्रुग्वै वि॒राड्यथ्स्रुचा॑वुप॒दधा॑ति वि॒राज्ये॒वाग्निञ्चि॑नुते यज्ञमु॒खेय॑ज्ञमुखे॒ वै क्रि॒यमा॑णे य॒ज्ञꣳ रख्षाꣳ॑सि जिघाꣳसन्ति यज्ञमु॒खꣳ रु॒क्मो</p>
<h3 id="मनतर-60">मन्त्रः</h3>
<p>स्रुग्वै वि॒राट् ।<br>
यथ्स्रुचा॑वुप॒दधा॑ति वि॒राज्ये॒वाग्निञ् चि॑नुते ।<br>
य॒ज्ञ॒मु॒खेय॑ज्ञमुखे॒ वै क्रि॒यमा॑णे य॒ज्ञꣳ रख्षाꣳ॑सि जिघाꣳसन्ति ।<br>
य॒ज्ञ॒मु॒खꣳ रु॒क्मः ।</p>
<h4 id="टक-60">टीका</h4>
<p>6स्रुग्वै विराडिति ॥ विराजनशीलत्वाद्विराट्, साधनत्वाद्वा ॥</p>
<h3 id="सयकतमनतर-61">संयुक्तमन्त्रः</h3>
<p>यद्रु॒क्मव्ँव्या॑घा॒रय॑ति यज्ञमु॒खादे॒व रख्षा॒ꣳ॒स्यप॑ हन्ति</p>
<h3 id="मनतर-61">मन्त्रः</h3>
<p>यद् रु॒क्मव्ँ व्या॑घा॒रय॑ति यज्ञमु॒खादे॒व रख्षा॒ꣳ॒स्यप॑ हन्ति ।</p>
<h4 id="टक-61">टीका</h4>
<p>7व्याघारयतीति ॥ उत्तरवेदिवत् ॥  +++( सम्पादकटिप्पनी - विस्तृतं व्याख्यानमन्यत्र मृग्यम्। )+++</p>
<h3 id="सयकतमनतर-62">संयुक्तमन्त्रः</h3>
<p>प॒ञ्चभि॒र्व्याघा॑रयति॒ पाङ्क्तो॑ य॒ज्ञो यावा॑ने॒व य॒ज्ञस्तस्मा॒द्रख्षा॒ꣳ॒स्यप॑ हन्त्य्</p>
<h3 id="मनतर-62">मन्त्रः</h3>
<p>प॒ञ्चभि॒र् व्याघा॑रयति ।<br>
पाङ्क्तो॑ य॒ज्ञः ।<br>
यावा॑ने॒व य॒ज्ञस् तस्मा॒द् रख्षा॒ꣳ॒स्यप॑ हन्ति ।</p>
<h4 id="टक-62">टीका</h4>
<p>8पञ्चभिरिति ॥ &lsquo;सिंहीरसि&rsquo; इत्यादिभिः । &lsquo;झल्युपोत्तमम्&rsquo; इत्युपोत्तमस्य उदात्तत्वम् । पाङ्क्त इति । धानादिपञ्चकसाध्यत्वात् ॥</p>
<h3 id="सयकतमनतर-63">संयुक्तमन्त्रः</h3>
<p>अख्ष्ण॒या व्याघा॑रयति॒ तस्मा॑दख्ष्ण॒या प॒शवोऽङ्गा॑नि॒ प्र ह॑रन्ति॒ प्रति॑ष्ठित्यै ॥ [40]</p>
<h3 id="मनतर-63">मन्त्रः</h3>
<p>अ॒ख्ष्ण॒या व्याघा॑रयति ।<br>
तस्मा॑दख्ष्ण॒या प॒शवोऽङ्गा॑नि॒ प्र ह॑रन्ति ।<br>
प्रति॑ष्ठित्यै ॥ [40]</p>
<h4 id="टक-63">टीका</h4>
<p>9अक्ष्णयेति ॥ कोणगत्या दक्षिणमंसं उत्तरां श्रोणीं दक्षिणमुत्तरमंसं मध्यमिति । अङ्गानि चरणादीन्यक्ष्णया न्यस्यति शयनादिषु च उपसंहरति । तस्मादक्ष्णया व्याघारणं प्रतिष्ठित्यै भवति पशूनाम् ॥</p>
<p>इति पञ्चमे द्वितीये सप्तमोनुवाकः ॥</p>
<h2 id="अनवक-८">अनुवाकः ८</h2>
<h3 id="सयकतमनतर-64">संयुक्तमन्त्रः</h3>
<p>स्व॒य॒मा॒तृ॒ण्णामुप॑ दधाती॒यव्ँवै स्व॑यमातृ॒ण्णेमामे॒वोप॑ ध॒त्ते</p>
<h3 id="मनतर-64">मन्त्रः</h3>
<p>स्व॒य॒मा॒तृ॒ण्णामुप॑ दधाति ।<br>
इ॒यव्ँ वै स्व॑यमातृ॒ण्णा ।<br>
इ॒मामे॒वोप॑ धत्ते ।</p>
<h4 id="टक-64">टीका</h4>
<p>1स्वयमातृण्णामिति ॥ स्वयमेव शर्करां छिद्रिताम् । &lsquo;स्वयं क्तेन&rsquo; इति समासः । कृदुत्तरपदप्रकृतिस्वरत्वम् । इयमिति । पृथिवीकल्पा, छिद्रवत्त्वाद्वा ॥</p>
<h3 id="सयकतमनतर-65">संयुक्तमन्त्रः</h3>
<p>ऽश्व॒मुप॑ घ्रापयति प्रा॒णमे॒वास्या᳚न्दधा॒त्यथो᳚ प्राजाप॒त्यो वा अश्व॑ प्र॒जाप॑तिनै॒वाग्निञ्चि॑नुते</p>
<h3 id="मनतर-65">मन्त्रः</h3>
<p>अश्व॒मुप॑ घ्रापयति प्रा॒णमे॒वास्या᳚न् दधाति ।<br>
अथो᳚ प्राजाप॒त्यो वा अश्वः॑ ।<br>
प्र॒जाप॑तिनै॒वाग्निञ् चि॑नुते ।</p>
<h4 id="टक-65">टीका</h4>
<p>2अश्वमित्यादि । गतम् ॥</p>
<h3 id="सयकतमनतर-66">संयुक्तमन्त्रः</h3>
<p>प्रथ॒मेष्ट॑कोपधी॒यमा॑ना पशू॒नाञ्च॒ यज॑मानस्य च प्रा॒णमपि॑ दधाति स्वयमातृ॒ण्णा भ॑वति प्रा॒णाना॒मुथ्सृ॑ष्ट्या॒ अथो॑ सुव॒र्गस्य॑ लो॒कस्यानु॑ख्यात्या अ॒ग्नाव॒ग्निश्चे॑त॒व्य॑ इत्या॑हुरे॒ष वै [41]<br>
अ॒ग्निर्वै᳚श्वान॒रो यद्ब्रा᳚ह्म॒णस्तस्मै᳚ प्रथ॒मामिष्ट॑काँ॒य्</p>
<h3 id="मनतर-66">मन्त्रः</h3>
<p>प्र॒थ॒मेष्ट॑कोपधी॒यमा॑ना पशू॒नाञ् च॒ यज॑मानस्य च प्रा॒णमपि॑ दधाति ।<br>
स्व॒य॒मा॒तृ॒ण्णा भ॑वति ।<br>
प्रा॒णाना॒मुथ्सृ॑ष्ट्यै । अथो॑ सुव॒र्गस्य॑ लो॒कस्यानु॑ख्यात्यै ।<br>
अ॒ग्नाव॒ग्निश् चे॑त॒व्य॑ इत्या॑हुः ।<br>
ए॒ष वै  अ॒ग्निर् वै᳚श्वान॒रो यद्ब्रा᳚ह्म॒णः ।[41]<br>
तस्मै᳚ प्रथ॒माम् इष्ट॑काम् ।</p>
<h4 id="टक-66">टीका</h4>
<p>3प्रथमेति ॥ प्रथमं उपधीयमाना अपिदधाति । तच्च स्वयमातृण्णायाः छिद्रवत्तया प्राणानामुत्सृष्ट्यै भवति । सुवर्गस्य लोकस्य अनुख्यात्यै अनुवीक्षणाय भवति ॥</p>
<h3 id="सयकतमनतर-67">संयुक्तमन्त्रः</h3>
<p>यजु॑ष्कृता॒म्प्र य॑च्छे॒त्ताम्ब्रा᳚ह्म॒णश्चोप॑ दध्याताम॒ग्नावे॒व तद॒ग्निञ्चि॑नुत ईश्व॒रो वा ए॒ष आर्ति॒म</p>
<h3 id="मनतर-67">मन्त्रः</h3>
<p>यजु॑ष्कृता॒म् प्र य॑च्छेत् ।<br>
ताम् ब्रा᳚ह्म॒णश्चोप॑ दध्याताम् ।<br>
अ॒ग्नावे॒व तद॒ग्निञ् चि॑नुते ।<br>
ई॒श्व॒रो वा ए॒ष आर्ति᳚म् ।</p>
<h4 id="टक-67">टीका</h4>
<p>4यजुष्कृतामिति ॥ &lsquo;ध्रुवाऽसि धरुणा&rsquo; इत्यनेन मन्त्रेणाभिमृष्टाम् । ब्राह्मणश्चेति । अध्वर्युश्च सहोपदध्याताम् । अब्राह्मणस्याप्रसङ्गात् ब्राह्मणग्रहणं जातिमात्रप्रतिपत्त्यर्थम् । तेनाविद्वान् गृह्यते । वक्ष्यति च - &lsquo;योऽविद्वानिष्टकामुपदधाति&rsquo; इति ॥</p>
<h3 id="सयकतमनतर-68">संयुक्तमन्त्रः</h3>
<p>ईश्व॒रो वा ए॒ष आर्ति॒मार्तो॒र्योऽवि॑द्वा॒निष्ट॑कामुप॒दधा॑ति॒ त्रीन्वरा᳚न्दद्या॒त्त्रयो॒ वै प्रा॒णा प्रा॒णाना॒ꣳ॒ स्पृत्यै॒</p>
<h3 id="मनतर-68">मन्त्रः</h3>
<p>ई॒श्व॒रो वा ए॒ष आर्ति॒मार्तो॒र् योऽवि॑द्वा॒न् इष्ट॑काम् उप॒दधा॑ति ।<br>
त्रीन्वरा᳚न् दद्यात् ।<br>
त्रयो॒ वै प्रा॒णाः ।<br>
प्रा॒णाना॒ꣳ॒ स्पृत्यै॑ ।</p>
<h4 id="टक-68">टीका</h4>
<p>5आर्तोरिति ॥ &lsquo;ईश्वरे तोसुन्कसुनौ&rsquo; इति तोसुन् । उभयत्रापि &lsquo;तादौ च&rsquo; इति गतेः प्रकृतिस्वरत्वम् । गोपोषं पुष्णातीतिवदेको धात्वर्थसामान्यवचनः । वरानिति । चतुर्वर्षा गौर्वरः । त्रय इति । प्रापानव्यानाः &lsquo;प्राण्यापान्यव्यान्य&rsquo; इत्यादौ त्रयाणामेव ग्रहणात् । स्पृत्यै । स्पृ प्रीतौ ॥</p>
<h3 id="सयकतमनतर-69">संयुक्तमन्त्रः</h3>
<p>द्वावे॒व देयौ॒ द्वौ हि प्रा॒णावेक॑ ए॒व देय॒ एको॒ हि प्रा॒ण प॒शुः [42]<br>
वा ए॒ष यद॒ग्निर्न खलु॒ वै प॒शव॒ आय॑वसे रमन्ते दूर्वेष्ट॒कामुप॑ दधाति पशू॒नान्धृत्यै॒</p>
<h3 id="मनतर-69">मन्त्रः</h3>
<p>द्वावे॒व देयौ᳚ ।<br>
द्वौ हि प्रा॒णौ ।<br>
एक॑ ए॒व देयः॑ ।<br>
एको॒ हि प्रा॒णः ।<br>
प॒शुर्  वा ए॒ष यद॒ग्निः । [42]<br>
न खलु॒ वै प॒शव॒ आय॑वसे रमन्ते ।<br>
दू॒र्वे॒ष्ट॒कामुप॑ दधाति पशू॒नान् धृत्यै᳚ ।</p>
<h4 id="टक-69">टीका</h4>
<p>6प्राणापानौ &lsquo;प्राणापानौ मृत्योर्मा पातम्&rsquo; इत्यादौ द्वयोरेव तयोर्ग्रहणात् । एको हीति । अन्येषां तद्विकल्पत्वान्मुख्यो गृह्यते । पशुर्वा इति । पशुसदृशोऽयमग्निः यत्र चरितव्यः तत्रैव रमन्ते खल्विति । यवसो घासः स एवायवसः स्वार्थिकोऽञ् । यवसाभावे न रमन्ते । यद्वा - यवसरहितो देशः आयवसः; छान्दसो वर्णविकारः । &lsquo;नञ्सुभ्याम्&rsquo; इत्येतद्बाधित्वा बहुव्रीहिस्वरः पूर्वपदप्रकृतिस्वरत्वम् । यद्वा - आङीषदर्थे, अल्पभक्ष्ये देशे पशवो न रमन्ते । तस्मात् दूर्वेष्टकामुपदधाति प्रभूततृणत्वाय ॥</p>
<h3 id="सयकतमनतर-70">संयुक्तमन्त्रः</h3>
<p>द्वाभ्या॒म्प्रति॑ष्ठित्यै॒ काण्डा᳚त्काण्डात्प्र॒रोह॒न्तीत्या॑ह॒ काण्डे॑नकाण्डेन॒ ह्ये॑षा प्र॑ति॒तिष्ठ॑त्ये॒वा नो॑ दूर्वे॒ प्र त॑नु स॒हस्रे॑ण श॒तेन॒ चेत्या॑ह साह॒स्र प्र॒जाप॑ति प्र॒जाप॑ते॒राप्त्यै॑</p>
<h3 id="मनतर-70">मन्त्रः</h3>
<p>द्वाभ्या॒म् प्रति॑ष्ठित्यै ।<br>
&ldquo;काण्डा᳚त् काण्डात् प्र॒रोह॒न्ति॑&rdquo; +इत्या॑ह ।<br>
काण्डे॑नकाण्डेन॒ ह्ये॑षा प्र॑ति॒तिष्ठ॑ति ।<br>
ए॒वा नो॑ दूर्वे॒ प्र त॑नु स॒हस्रे॑ण श॒तेन॒ चेत्या॑ह ।<br>
सा॒ह॒स्र प्र॒जाप॑तिः ।<br>
प्र॒जाप॑ते॒राप्त्यै᳚ ।</p>
<h4 id="टक-70">टीका</h4>
<p>7द्वाभ्यामिति ॥ &lsquo;काण्डात्काण्डात्&rsquo; &lsquo;या शतेन&rsquo; इत्येताभ्यां प्रतिष्ठित्यै भवति पशूनाम् । काण्डेनकाण्डेन हीति । सर्वेण काण्डेन ह्येषा पृथिव्यां प्रतिष्ठिता भवति । साहस्र इति । सहस्रलाभहेतुः । &lsquo;शतमानविंशतिक&rsquo; इत्यण् ॥</p>
<h3 id="सयकतमनतर-71">संयुक्तमन्त्रः</h3>
<p>देवल॒ख्ष्मव्ँवै त्र्या॑लिखि॒ता तामुत्त॑रलख्ष्माणन्दे॒वा उपा॑दध॒ताध॑रलख्ष्माण॒मसु॑रा॒ यम् [43]<br>
का॒मये॑त॒ वसी॑यान्थ्स्या॒दित्युत्त॑रलख्ष्माण॒न्तस्योप॑ दध्या॒द्वसी॑याने॒व भ॑वति॒ यङ्का॒मये॑त॒ पापी॑यान्थ्स्या॒दित्यध॑रलख्ष्माण॒न्तस्योप॑ दध्याद्</p>
<h3 id="मनतर-71">मन्त्रः</h3>
<p>दे॒व॒ल॒ख्ष्मव्ँवै त्र्या॑लिखि॒ता ।<br>
तामुत्त॑रलख्ष्माणन् दे॒वा उपा॑दध॒ताध॑रलख्ष्माण॒मसु॑राः ।</p>
<p>यङ् का॒मये॑त॒ - &ldquo;वसी॑यान्थ्स्या॒द्&rdquo; इति॑ । [43]<br>
उत्त॑रलख्ष्माण॒न् तस्योप॑ दध्या॒द् , वसी॑याने॒व भ॑वति ।</p>
<p>यङ्का॒मये॑त॒ - पापी॑यान्थ्स्या॒दित्य् अध॑रलख्ष्माण॒न् तस्योप॑ दध्यात् ।</p>
<h4 id="टक-71">टीका</h4>
<p>8देवलक्ष्ममित्यादि ॥ देवसम्बन्धि लक्षणं देवलक्ष्मम् । &lsquo;नपुंसकादन्यतरस्याम्&rsquo; इत्यच् समासान्तः । यदियमषाढा त्र्यालिखिता भवति । त्रिरालिखिता त्र्यालिखिता । वृत्तौ सुजर्थोऽन्तर्भवति सप्तपर्णादिषु विस्पेव भवति? तिसृभिः लेखाभिरङ्कितेति यावत् । तामित्यादि । असुरा इति । उपादधतेत्येव । वसीयान् वसुमत्तरः । &lsquo;विन्मतोर्लुक्&rsquo; &lsquo;टेः&rsquo; इति टिलोपः ॥</p>
<h3 id="सयकतमनतर-72">संयुक्तमन्त्रः</h3>
<p>सुरयो॒निमे॒वैन॒मनु॒ परा॑ भावयति॒ पापी॑यान्भवति त्र्यालिखि॒ता भ॑वती॒मे वै लो॒कास्त्र्या॑लिखि॒तैभ्य ए॒व लो॒केभ्यो॒ भ्रातृ॑व्यम॒न्तरे॒त्य्</p>
<h3 id="मनतर-72">मन्त्रः</h3>
<p>अ॒सु॒र॒यो॒निम् ए॒वैन॒मनु॒ परा॑ भावयति ।<br>
पापी॑यान् भवति ।<br>
त्र्या॒लि॒खि॒ता भ॑वति ।<br>
इ॒मे वै लो॒कास् त्र्या॑लिखि॒ता ।<br>
ए॒भ्य ए॒व लो॒केभ्यो॒ भ्रातृ॑व्यम् अ॒न्तरे॑ति ।</p>
<h4 id="टक-72">टीका</h4>
<p>9असुरयोनिमिति ॥ असुरयोनिमनुप्रविष्टं एतं पराभूतं करोति ॥</p>
<h3 id="सयकतमनतर-73">संयुक्तमन्त्रः</h3>
<p>अङ्गि॑रसस्सुव॒र्गल्ँलो॒कय्ँय॒त पु॑रो॒डाश॑ कू॒र्मो भू॒त्वानु॒ प्रास॑र्पत् [44]<br>
यत्कू॒र्ममु॑प॒दधा॑ति॒ यथा᳚ ख्षेत्र॒विदञ्ज॑सा॒ नय॑त्ये॒वमे॒वैन॑ङ्कू॒र्मस्सु॑व॒र्गल्ँलो॒कमञ्ज॑सा नयति॒</p>
<h3 id="मनतर-73">मन्त्रः</h3>
<p>अङ्गि॑रसस् सुव॒र्गल्ँ लो॒कय्ँय॒त पु॑रो॒डाश॑ कू॒र्मो भू॒त्वाऽनु॒ प्रास॑र्पद् यत् कू॒र्मम् उ॑प॒दधा॑ति । [44]<br>
यथा᳚ ख्षेत्र॒विदञ्ज॑सा॒ नय॑त्य् ए॒वमे॒वैन॑ङ् कू॒र्मस् सु॑व॒र्गल्ँलो॒कमञ्ज॑सा नयति ।</p>
<h4 id="टक-73">टीका</h4>
<p>10अङ्गिरस इत्यादि ॥ कूर्मोपधानविधिः । यथेति । क्षेत्रज्ञो ह्यञ्जसा नयति आर्जवेन नयति । एवं कूर्मोऽपि स्वर्गमार्गज्ञः अञ्जसा नयति ॥</p>
<h3 id="सयकतमनतर-74">संयुक्तमन्त्रः</h3>
<p>मेधो॒ वा ए॒ष प॑शू॒नाय्ँयत्कू॒र्मो यत्कू॒र्ममु॑प॒दधा॑ति॒ स्वमे॒व मेध॒म्पश्य॑न्त प॒शव॒ उप॑ तिष्ठन्ते</p>
<h3 id="मनतर-74">मन्त्रः</h3>
<p>मेधो॒ वा ए॒ष प॑शू॒नाय्ँ यत्कू॒र्मः ।<br>
यत् कू॒र्ममु॑प॒दधा॑ति॒ , स्वमे॒व मेध॒म् पश्य॑न्त प॒शव॒ उप॑ तिष्ठन्ते ।</p>
<h4 id="टक-74">टीका</h4>
<p>11मेधो वा इत्यादि ॥ यज्ञतुल्यः इष्टसाधनत्वात् । उपतिष्ठन्ते समीपे तिष्ठन्ति । &lsquo;अकर्मकाच्च&rsquo; इत्यात्मनेपदम् ॥</p>
<h3 id="सयकतमनतर-75">संयुक्तमन्त्रः</h3>
<p>श्मशा॒नव्ँवा ए॒तत्क्रि॑यते॒ यन्मृ॒ताना᳚म्पशू॒नाꣳ शी॒र्षाण्यु॑पधी॒यन्ते॒ यज्जीव॑न्तङ्कू॒र्ममु॑प॒दधा॑ति॒ तेनाश्म॑शानचिद्वास्त॒व्यो॑ वा ए॒ष यत् [45]<br>
कू॒र्मो मधु॒ वाता॑ ऋताय॒त इति॑ द॒ध्ना म॑धुमि॒श्रेणा॒भ्य॑नक्ति स्व॒दय॑त्ये॒वैन॑ङ्</p>
<h3 id="मनतर-75">मन्त्रः</h3>
<p>श्म॒शा॒नव्ँ वा ए॒तत् क्रि॑यते॒ यन् मृ॒ताना᳚म् पशू॒नाꣳ शी॒र्षाण्य् उ॑पधी॒यन्ते ।<br>
यज्जीव॑न्तङ् कू॒र्मम् उ॑प॒दधा॑ति॒ तेनाश्म॑शानचित् ।<br>
वा॒स्त॒व्यो॑ वा ए॒ष यत् कू॒र्मः ।[45]<br>
मधु॒ वाता॑ ऋताय॒त इति॑ द॒ध्ना म॑धुमि॒श्रेणा॒भ्य॑नक्ति ।<br>
स्व॒दय॑त्ये॒वैन᳚म्  ।</p>
<h4 id="टक-75">टीका</h4>
<p>12अश्मशानचिदिति ॥ श्मशानमिव चीयत इति । &lsquo;कर्मण्याख्यायाम्&rsquo; इति क्विप् । वास्तव्य इति । सुखेन वस्ता वास्तव्यः । &lsquo;वसेस्तव्यत्कर्तरि णिच्च&rsquo; इति तव्यत् । यस्मादनेन जीवता चिरं स्थातव्यमत्र तस्माद्दध्ना मधुमिश्रेणाभ्यनक्ति &lsquo;मधु वाता ऋतायते&rsquo; इति तिसृभिः । एतत्स्वदयिता चिरं जीविष्यतीति । स्वदयतिः चुरादिरदन्तः ॥</p>
<h3 id="सयकतमनतर-76">संयुक्तमन्त्रः</h3>
<p>ग्रा॒म्यव्ँ वा ए॒तदन्न॒य्ँयद्दध्या॑र॒ण्यम्मधु॒ यद्द॒ध्ना म॑धुमि॒श्रेणा᳚भ्य॒नक्त्यु॒भय॒स्याव॑रुद्ध्यै म॒ही द्यौ पृ॑थि॒वी च॑ न॒ इत्या॑हा॒भ्यामे॒वैन॑मुभ॒यत॒ परि॑ गृह्णाति॒ प्राञ्च॒मुप॑ दधाति॒ सुव॒र्गस्य॑ लो॒कस्य॒ सम॑ष्ट्यै पु॒रस्ता᳚त्प्र॒त्यञ्च॒मुप॑ दधाति॒ तस्मा᳚त् [46]<br>
पु॒रस्ता᳚त्प्र॒त्यञ्च॑ प॒शवो॒ मेध॒मुप॑ तिष्ठन्ते॒</p>
<h3 id="मनतर-76">मन्त्रः</h3>
<p>ग्रा॒म्यव्ँ  वा ए॒तदन्न॒य्ँ यद् दध्या॑र॒ण्यम् मधु॑ ।<br>
यद् द॒ध्ना म॑धुमि॒श्रेणा᳚भ्य॒नक्त्य् उ॒भय॒स्याव॑रुद्ध्यै ।<br>
म॒ही द्यौ पृ॑थि॒वी च॑ न॒ इत्या॑ह ।<br>
आ॒भ्यामे॒वैन॑मुभ॒यत॒ परि॑ गृह्णाति ।<br>
प्राञ्च॒मुप॑ दधाति ।<br>
सु॒व॒र्गस्य॑ लो॒कस्य॒ सम॑ष्ट्यै ।<br>
पु॒रस्ता᳚त् प्र॒त्यञ्च॒मुप॑ दधाति ।<br>
तस्मा᳚त्  पु॒रस्ता᳚त् प्र॒त्यञ्च॑ प॒शवो॒ मेध॒मुप॑ तिष्ठन्ते । [46]</p>
<h4 id="टक-76">टीका</h4>
<p>13ग्राम्यमिति ॥ &lsquo;ग्रामाद्यखञौ&rsquo; इति यः । मही द्यौरिति गायत्र्या एनमवहारेण परिवेष्ट्य पुरस्तात्प्रत्यञ्चमुपदधाति । आभ्यामिति । द्यावापृथिवीभ्यामुपतिष्ठते इति । सङ्गतिकरणे आत्मनेपदम् ॥</p>
<h3 id="सयकतमनतर-77">संयुक्तमन्त्रः</h3>
<p>यो वा अप॑नाभिम॒ग्निञ्चि॑नु॒ते यज॑मानस्य॒ नाभि॒मनु॒ प्र वि॑शति॒ स ए॑नमीश्व॒रो हिꣳसि॑तोरु॒लूख॑ल॒मुप॑ दधात्ये॒षा वा अ॒ग्नेर्नाभि॒स्सना॑भिमे॒वाग्निञ्चि॑नु॒तेऽहिꣳ॑साया॒ औ॑दुम्बरम्भव॒त्यूर्ग्वा उ॑दु॒म्बर॒ ऊर्ज॑मे॒वाव॑ रुन्द्धे मध्य॒त उप॑ दधाति मध्य॒त ए॒वास्मा॒ ऊर्ज॑न्दधाति॒ तस्मा᳚न्मध्य॒त ऊ॒र्जा भु॑ञ्जत॒</p>
<h3 id="मनतर-77">मन्त्रः</h3>
<p>यो वा अप॑नाभिम॒ग्निञ् चि॑नु॒ते ।<br>
यज॑मानस्य॒ नाभि॒मनु॒ प्र वि॑शति ।<br>
स ए॑नमीश्व॒रो हिꣳसि॑तोरु॒लूख॑ल॒मुप॑ दधाति ।<br>
ए॒षा वा अ॒ग्नेर् नाभिः॑ ।<br>
सना॑भिमे॒वाग्निञ् चि॑नु॒ते । अहिꣳ॑सायै ।<br>
औदु॑म्बरम् भवति ।<br>
ऊर्ग्वा उ॑दु॒म्बरः॑ । ऊर्ज॑म् ए॒वाव॑ रुन्धे ।<br>
म॒ध्य॒त उप॑ दधाति ।<br>
म॒ध्य॒त ए॒वास्मा॒ ऊर्ज॑न् दधाति ।<br>
तस्मा᳚न् मध्य॒त ऊ॒र्जा भु॑ञ्जते ।</p>
<h4 id="टक-77">टीका</h4>
<p>14यो वा इत्यादि ॥ उलूखलोपधानविधिः । गतः । तस्मान्मध्यत इति । मध्यमे वयसि देहमध्ये वा । आद्यादिभ्यस्तसिः ॥</p>
<h3 id="सयकतमनतर-78">संयुक्तमन्त्रः</h3>
<p>इय॑द्भवति प्र॒जाप॑तिना यज्ञमु॒खेन॒ सम्मि॑त॒मव॑ ह॒न्त्यन्न॑मे॒वाक॑र्</p>
<h3 id="मनतर-78">मन्त्रः</h3>
<p>इय॑द् भवति ।<br>
प्र॒जाप॑तिना यज्ञमु॒खेन॒ सम्मि॑तम् ।<br>
अव॑ हन्ति ।<br>
अन्न॑म् ए॒वाकः॑ ।</p>
<h4 id="टक-78">टीका</h4>
<p>15इयदिति ॥ प्रादेशमात्रम् । इदं परिमाणमस्येति &lsquo;किमिदंभ्यां वोघः&rsquo; इति &lsquo;इदं किमोरीश्की ' यस्येति इलोपः, उदात्तनिवृत्तिस्वरेण इकार उदात्तः । प्रजापतिनेति । &lsquo;यज्ञमुखं वै प्रजापतिः&rsquo; इति प्रजापत्यात्मना परिमितेन यज्ञमुखेन सम्मितमिदमुलूखलम् । केचिदाहुः - यत्किंचित्परिमाणपरिमितमियत् प्रजापतिश्च परिमितिः परिमितात्मा, तस्मात्तत्तुल्यमिति । अन्नमेवाकरिति । अवघातेन अन्नमेवास्यै करोति उत्पादयति । छान्दसो लुङ्, &lsquo;मन्त्रे घस&rsquo; इति च्लेर्लोपः ॥</p>
<h3 id="सयकतमनतर-79">संयुक्तमन्त्रः</h3>
<p>वैष्ण॒व्यर्चोप॑ दधाति॒ विष्णु॒र्वै य॒ज्ञो वै᳚ष्ण॒वा वन॒स्पत॑यो य॒ज्ञ ए॒व य॒ज्ञम्प्रति॑ ष्ठापयति ॥ [47]</p>
<h3 id="मनतर-79">मन्त्रः</h3>
<p>वै॒ष्ण॒व्यर्चोप॑ दधाति ।<br>
विष्णु॒र्वै य॒ज्ञो ।<br>
वै॒ष्ण॒वा वन॒स्पत॑यो ।<br>
य॒ज्ञ ए॒व य॒ज्ञम् प्रति॑ ष्ठापयति ॥ [47]</p>
<h4 id="टक-79">टीका</h4>
<p>16वैष्णव्येति ॥ तद्विष्णोरिति गायत्री । उदात्तनिवृत्तिस्वरेण ङीप उदात्तत्वात् &lsquo;उदात्तयणः&rsquo; इति विभक्तेरुदात्तत्वम् । विष्णुर्वा इति । वैष्णवे उलूखले वैष्णवीमृचं प्रयुञ्जानो यज्ञं प्रतिष्ठापयति । उभयोर्वैष्णवत्वाद्विष्णोश्च यज्ञत्वात् । वनस्पतिशब्दस्य सुट्स्वरावुक्तौ ॥</p>
<p>इति पञ्चमे द्वितीये अष्टमोनुवाकः ॥</p>
<h2 id="अनवक-९">अनुवाकः ९</h2>
<h3 id="सयकतमनतर-80">संयुक्तमन्त्रः</h3>
<p>ए॒षाव्ँवा ए॒तल्लो॒काना॒ञ्ज्योति॒स्सम्भृ॑त॒य्ँयदु॒खा यदु॒खामु॑प॒दधा᳚त्ये॒भ्य ए॒व लो॒केभ्यो॒ ज्योति॒रव॑ रुन्द्धे मध्य॒त उप॑ दधाति मध्य॒त ए॒वास्मै॒ ज्योति॑र्दधाति॒ तस्मा᳚न्मध्य॒तो ज्योति॒रुपा᳚स्महे॒</p>
<h3 id="मनतर-80">मन्त्रः</h3>
<p>ए॒षाव्ँवा ए॒तल्लो॒काना॒ञ्ज्योति॒स्सम्भृ॑त॒य्ँ यदु॒खा ।<br>
यदु॒खामु॑प॒दधा᳚त्ये॒भ्य ए॒व लो॒केभ्यो॒ ज्योति॒रव॑ रुन्धे ।<br>
म॒ध्य॒त उप॑ दधाति ।<br>
म॒ध्य॒त ए॒वास्मै॒ ज्योति॑र्दधाति ।<br>
तस्मा᳚न् मध्य॒तो ज्योति॒रुपा᳚स्महे ।</p>
<h4 id="टक-80">टीका</h4>
<p>1एषां वा इत्यादि ॥ मुख्योखोपधानविधिः । मध्यत इति । देहस्य मध्ये ज्योतिः ऐश्वरमुपास्महे सर्वेऽपि वयम् ॥</p>
<h3 id="सयकतमनतर-81">संयुक्तमन्त्रः</h3>
<p>सिक॑ताभि पूरयत्ये॒तद्वा अ॒ग्नेर्वै᳚श्वान॒रस्य॑ रू॒पꣳ रू॒पेणै॒व वै᳚श्वान॒रमव॑ रुन्द्धे॒ यङ्का॒मये॑त॒ ख्षोधु॑कस्स्या॒दित्यू॒नान्तस्योप॑ [48]<br>
द॒ध्या॒त्ख्षोधु॑क ए॒व भ॑वति॒ यङ्का॒मये॒तानु॑पदस्य॒दन्न॑मद्या॒दिति॑ पू॒र्णान्तस्योप॑ दध्या॒दनु॑पदस्यदे॒वान्न॑मत्ति</p>
<h3 id="मनतर-81">मन्त्रः</h3>
<p>सिक॑ताभि पूरयति ।<br>
ए॒तद्वा अ॒ग्नेर्वै᳚श्वान॒रस्य॑ रू॒पम् ।<br>
रू॒पेणै॒व वै᳚श्वान॒रमव॑ रुन्धे ।<br>
यङ्का॒मये॑त॒ - &ldquo;ख्षोधु॑कस्स्या॒द् इति॑ + ऊ॒नान् तस्योप॑  द॒ध्यात् ।[48]<br>
ख्षोधु॑क ए॒व भ॑वति ।<br>
यङ्का॒मये॒त - &ldquo;अनु॑पदस्य॒दन्न॑मद्या॒द्&rdquo; इति॑ पू॒र्णान्तस्योप॑ दध्याद् ।<br>
अनु॑पदस्यदे॒वान्न॑मत्ति ।</p>
<h4 id="टक-81">टीका</h4>
<p>2सिकताभिरित्यादि ॥ गतम् । क्षोधुकः क्षुच्छीलः । छान्दस उकञ् । अनुपदस्यत् अक्षीयमाणम् । दसु उपक्षये, दैवादिकः ॥</p>
<h3 id="सयकतमनतर-82">संयुक्तमन्त्रः</h3>
<p>स॒हस्र॒व्ँवै प्रति॒ पुरु॑ष पशू॒नाय्ँय॑च्छति स॒हस्र॑म॒न्ये प॒शवो॒ मध्ये॑ पुरुषशी॒र्षमुप॑ दधाति सवीर्य॒त्वाय</p>
<h3 id="मनतर-82">मन्त्रः</h3>
<p>स॒हस्र॒व्ँ वै प्रति॒ पुरु॑ष पशू॒नाय्ँ य॑च्छति , स॒हस्र॑म॒न्ये प॒शवः॑ ।<br>
मध्ये॑ पुरुषशी॒र्षमुप॑ दधाति ।<br>
स॒वी॒र्यत्वाय॑ ।</p>
<h4 id="टक-82">टीका</h4>
<p>3सहस्रं वा इति ॥ पुरुषशीर्षोपधानविधिः । येषामत्र शिरांसि उपधीयन्ते पुरुषाश्ववृषभवृष्णिबस्तानां तेषां मध्ये एक एव पुरुष उपधीयमानशिरस्कः प्रपशूनां सहस्रं प्रतियच्छति यजमानाय, तस्मात् सहस्रसम्मितं पुरुषशिर इति । मन्त्रलिङ्गं च – &lsquo;सहस्रस्य प्रतिमां विश्वरूपम्&rsquo; इति । अन्ये तु - अश्वादयः पशवः सर्वेऽपि सम्भूय सहस्रं पशूनां प्रतियच्छन्ति, तस्मात् प्राधान्यात् मध्ये पुरुषशीर्षं पुरुषशिर उपदधाति सवीर्यत्वायाग्नेः । &lsquo;शीर्षच्छन्दसि&rsquo; इति शीर्षन्भावः । &lsquo;नपुंसकादन्यतरस्याम्&rsquo; इत्यच् समासान्तः ॥</p>
<h3 id="सयकतमनतर-83">संयुक्तमन्त्रः</h3>
<p>ऊ॒खाया॒मपि॑ दधाति प्रति॒ष्ठामे॒वैन॑द्गमयति॒ व्यृ॑द्ध॒व्ँवा ए॒तत्प्रा॒णैर॑मे॒ध्यय्ँयत्पु॑रुषशी॒र्षम॒मृत॒ङ्खलु॒ वै प्रा॒णाः [49]<br>
अ॒मृत॒ꣳ॒ हिर॑ण्यम्प्रा॒णेषु॑ हिरण्यश॒ल्कान्प्रत्य॑स्यति प्रति॒ष्ठामे॒वैन॑द्गमयि॒त्वा प्रा॒णैस्सम॑र्धयति द॒ध्ना म॑धुमि॒श्रेण॑ पूरयति</p>
<h3 id="मनतर-83">मन्त्रः</h3>
<p>ऊ॒खाया॒मपि॑ दधाति ।<br>
प्र॒ति॒ष्ठामे॒वैन॑द् गमयति ।<br>
व्यृ॑द्ध॒व्ँवा ए॒तत्प्रा॒णैर॑मे॒ध्यय्ँ यत्पु॑रुषशी॒र्षम् ।<br>
अ॒मृत॒ङ्खलु॒ वै प्रा॒णाः । [49]<br>
अ॒मृत॒ꣳ॒ हिर॑ण्यम् ।<br>
प्रा॒णेषु॑ हिरण्यश॒ल्कान् प्रत्य॑स्यति ।<br>
प्र॒ति॒ष्ठामे॒वैन॑द् गमयि॒त्वा प्रा॒णैस् सम॑र्धयति ।<br>
द॒ध्ना म॑धुमि॒श्रेण॑ पूरयति ।</p>
<h4 id="टक-83">टीका</h4>
<p>4उखायामित्यादि ॥ गतम् । प्राणिरहितत्वादमेध्यं अमेधार्हम् । मेधं नार्हतीति दण्डादित्वात् यः । &lsquo;ययतोश्चातदर्थे&rsquo; इत्युत्तरपदान्तोदात्तत्वम् । अमृतमिति । मृतमेषां नास्तीति अमृतम् । प्राणाः हिरण्यं चामृतहेतुः ॥</p>
<h3 id="सयकतमनतर-84">संयुक्तमन्त्रः</h3>
<p>मध॒व्यो॑ऽसा॒नीति॑ शृतात॒ङ्क्ये॑न मेध्य॒त्वाय॑ ग्रा॒म्यव्ँवा ए॒तदन्न॒य्ँयद्दध्या॑र॒ण्यम्मधु॒ यद्द॒ध्ना म॑धुमि॒श्रेण॑ पू॒रय॑त्यु॒भय॒स्याव॑रुद्ध्यै</p>
<h3 id="मनतर-84">मन्त्रः</h3>
<p>म॒ध॒व्यो॑ऽसानि + इति॑ ।<br>
शृ॒ता॒त॒ङ्क्ये॑न मेध्य॒त्वाय॑ ।<br>
ग्रा॒म्यव्ँ वा ए॒तदन्न॒य्ँ यद् दध्या॑र॒ण्यम् मधु ।<br>
यद् द॒ध्ना म॑धुमि॒श्रेण॑ पू॒रय॑ति ।<br>
उ॒भय॒स्याव॑रुद्ध्यै ।</p>
<h4 id="टक-84">टीका</h4>
<p>5मधव्य इति । मधुमान् भूयासमिति । &lsquo;मधोर्ञ च&rsquo; इति यत् । शृतातंक्येनेति ॥ पूरयतीत्येव । श्रितेन पयसा कृतातञ्चनम् । तञ्चु संकोचने, &lsquo;ऋहलोर्ण्यत्&rsquo; &lsquo;चजोः कुघिण्यतोः&rsquo; इति कुत्वम् । ग्राम्यं वा इत्यादि गतम् ॥</p>
<h3 id="सयकतमनतर-85">संयुक्तमन्त्रः</h3>
<p>पशुशी॒र्षाण्युप॑ दधाति प॒शवो॒ वै प॑शुशी॒र्षाणि॑ प॒शूने॒वाव॑ रुन्द्धे॒</p>
<h3 id="मनतर-85">मन्त्रः</h3>
<p>प॒शु॒शी॒र्षाण्युप॑ दधाति ।<br>
प॒शवो॒ वै प॑शुशी॒र्षाणि॑ ।<br>
प॒शून् ए॒वाव॑ रुन्धे ।</p>
<h4 id="टक-85">टीका</h4>
<p>6पशुशीर्षाणीति ॥ अश्वादीनां शिरांसि । पशवो वा इति । तत्साधनत्वात्ताच्छब्द्यम् ॥</p>
<h3 id="सयकतमनतर-86">संयुक्तमन्त्रः</h3>
<p>यङ्का॒मये॑ताप॒शुस्स्या॒दिति॑ [50]<br>
वि॒षू॒चीना॑नि॒ तस्योप॑ दध्या॒द्विषू॑च ए॒वास्मा᳚त्प॒शून्द॑धात्यप॒शुरे॒व भ॑वति॒ यङ्का॒मये॑त पशु॒मान्थ्स्या॒दिति॑ समी॒चीना॑नि॒ तस्योप॑ दध्याथ्स॒मीच॑ ए॒वास्मै॑ प॒शून्द॑धाति पशु॒माने॒व भ॑वति</p>
<h3 id="मनतर-86">मन्त्रः</h3>
<p>यङ्का॒मये॑त + अ॒प॒शुस् स्या॒द् इति॑ , विषू॒चीना॑नि॒ तस्योप॑ दध्यात् [50]<br>
विषू॑च ए॒वास्मा᳚त् प॒शून् द॑धाति ।<br>
अ॒प॒शुरे॒व भ॑वति ।
यङ्का॒मये॑त - पशु॒मान्थ्स्या॒द् इति॑ , समी॒चीना॑नि॒ तस्योप॑ दध्यात् ।<br>
स॒मीच॑ ए॒वास्मै॑ प॒शून्द॑धाति ।<br>
प॒शु॒माने॒व भ॑वति ।</p>
<h4 id="टक-86">टीका</h4>
<p>7यमित्यादि ॥ अपशुः पशुहीनः । &lsquo;नञ्सुभ्याम्&rsquo; इत्युत्तरपदान्तोदात्तत्वम् । विषूचीनानि विष्वङ्मुखानि अभिमुखानि विषु नाना अञ्चतीति &lsquo;ऋत्विक्&rsquo; इत्यादिना क्विन् । विभाषाञ्चेरदिक्स्त्रियाम्&rsquo; इति खः । &lsquo;चौ&rsquo; इति पूर्वपदस्य दीर्घत्वम् । विषूच इति अव्ययपूर्वपदप्रकृतिस्वरत्वम् ।&ldquo;अञ्चेश्छन्दसि&rsquo; इति व्यत्ययेन न प्रवर्तते । अस्मादिति । &lsquo;अन्यारादितरर्ते&rsquo; इति पञ्चमी । पशुमानिति &lsquo;ह्रस्वनुङ्भ्याम्&rsquo; इति मतुप उदात्तत्वम् । समीचीनानि सङ्गतमुखानि । &lsquo;समस्समि&rsquo; इति सम्यादेशः । पूर्ववद्दीर्घत्वम् । समीच इति पूर्वपदस्य अन्तोदात्तत्वं, पूर्ववत् &lsquo;अञ्चेश्छन्दसि&rsquo; इति न प्रवर्तते ॥</p>
<h3 id="सयकतमनतर-87">संयुक्तमन्त्रः</h3>
<p>पु॒रस्ता᳚त्प्रती॒चीन॒मश्व॒स्योप॑ दधाति प॒श्चात्प्रा॒चीन॑मृष॒भस्य</p>
<h3 id="मनतर-87">मन्त्रः</h3>
<p>पु॒रस्ता᳚त् प्रती॒चीन॒मश्व॒स्योप॑ दधाति ,<br>
प॒श्चात् प्रा॒चीन॑म् ऋष॒भस्य॑ ।</p>
<h4 id="टक-87">टीका</h4>
<p>8पुरस्तादिति ॥ पुरस्तात् प्रत्यङ्मुख उपविश्यात्मनि प्रतीचीनमश्वस्य शिर उपदधाति । पश्चात्प्राङ्मुख उपविश्य प्राचीनमृषभस्य शिर उपदधाति । पुरस्तात् पूर्वस्यां दिशि । &lsquo;दिक्छब्देभ्यः&rsquo; इति &lsquo;अस्ताति च&rsquo; इति पुरादेशः । &lsquo;पश्चात्&rsquo; इति पुरस्तादित्यर्थे निपात्यते ॥</p>
<h3 id="सयकतमनतर-88">संयुक्तमन्त्रः</h3>
<p>अप॑शवो॒ वा अ॒न्ये गो॑अ॒श्वेभ्य॑ प॒शवो॑ गोअ॒श्वाने॒वास्मै॑ स॒मीचो॑ दधात्य्</p>
<h3 id="मनतर-88">मन्त्रः</h3>
<p>अप॑शवो॒ वा अ॒न्ये गो॑अ॒श्वेभ्य॑ प॒शवः॑ ।<br>
गो॒अ॒श्वाने॒वास्मै॑ स॒मीचो॑ दधाति ।</p>
<h4 id="टक-88">टीका</h4>
<p>9अपशवो वा इत्यादि ॥ गोऽश्वव्यतिरिक्ताः सर्वे अपशवः अपशुकल्पाः । &lsquo;सर्वत्र विभाषाञ्चेः&rsquo; इति प्रकृत्या भावः । अश्वर्षभयोः समीचीनतया गोऽश्वान् सर्वानस्मै समीचीनान् स्थापयति । प्राधान्याद्गोऽश्वग्रहाम् । वृष्णिबस्तयोरिति तुल्यो न्यायः ॥</p>
<h3 id="सयकतमनतर-89">संयुक्तमन्त्रः</h3>
<p>ए॒ताव॑न्तो॒ वै प॒शवः॑ [51]<br>
द्वि॒पाद॑श्च॒ चतु॑ष्पादश्च॒ तान्वा ए॒तद॒ग्नौ प्र द॑धाति॒ यत्प॑शुशी॒र्षाण्यु॑प॒दधा᳚त्य॒मुमा॑र॒ण्यमनु॑ ते दिशा॒मीत्या॑ह ग्रा॒म्येभ्य॑ ए॒व प॒शुभ्य॑ आर॒ण्यान्प॒शूञ्छुच॒मनूथ्सृ॑जति॒ तस्मा᳚थ्स॒माव॑त्पशू॒नाम्प्र॒जाय॑मानानामार॒ण्या प॒शव॒ कनी॑याꣳसश्शु॒चा ह्यृ॑तास्</p>
<h3 id="मनतर-89">मन्त्रः</h3>
<p>ए॒ताव॑न्तो॒ वै प॒शवः॑ । [51]<br>
द्वि॒पाद॑श् च॒ चतु॑ष्पादश् च ।
तान्वा ए॒तद॒ग्नौ प्र द॑धाति॒ यत् प॑शुशी॒र्षाण्य् उ॑प॒दधा॑ति ।<br>
अ॒मुमा॑र॒ण्यमनु॑ ते दिशा॒मीत्या॑ह ।<br>
ग्रा॒म्येभ्य॑ ए॒व प॒शुभ्य॑ आर॒ण्यान्प॒शूञ् छुच॒मनूथ्सृ॑जति ।</p>
<p>तस्मा᳚थ् स॒माव॑त् पशू॒नाम् प्र॒जाय॑मानानामार॒ण्या प॒शव॒ कनी॑याꣳसः ।<br>
शु॒चा ह्यृ॑ताः ।</p>
<h4 id="टक-89">टीका</h4>
<p>10एतावन्त इत्यादिना उत्सर्गैरुपस्थानं विदधाति ॥ द्विपाद इति । &lsquo;सङ्ख्यासुपूर्वस्य&rsquo; इति लोप समासान्तः । &lsquo;द्वित्रिभ्यां पद्दन्&rsquo; इत्युत्तरपदान्तोदात्तत्वम् । प्रदधाति प्रक्षिपति । तस्मात्प्रतिविधानं कार्यमित्याह - अमुमित्यादि । अमुमिति सामान्यनिर्देशो मयुगौरादीनाम् । एतदुक्तं भवति - &lsquo;मयुमारण्यमनु ते दिशामि&rsquo; &lsquo;गौरमारण्यमनुते दिशामि&rsquo; इत्येवमुपधानान्तरं उत्सर्गमुपतिष्ठते । तेन ग्राम्येभ्यः पशुभ्य आदाय आरण्यान् पशून् अनु लक्षीकृत्य च शुचं शोकमुत्सृजति । तस्मादित्यादि । समावत्समं &lsquo;समादावतुप्&rsquo; इति स्वार्थे वतुप् कनीयांसः अल्पतराः । शुचा ह्यृताः शुचं प्राप्तत्वात् ॥</p>
<h3 id="सयकतमनतर-90">संयुक्तमन्त्रः</h3>
<p>स॑र्पशी॒र्षमुप॑ दधाति॒ यैव स॒र्पे त्विषि॒स्तामे॒वाव॑ रुन्द्धे [52]<br>
यथ्स॑मी॒चीन॑म्पशुशी॒र्षैरु॑पद॒ध्याद्ग्रा॒म्यान्प॒शून्दꣳशु॑कास्स्यु॒र्यद्वि॑षू॒चीन॑मार॒ण्यान्यजु॑रे॒व व॑दे॒दव॒ तान्त्विषिꣳ॑ रुन्द्धे॒ या स॒र्पे न ग्रा॒म्यान्प॒शून्हि॒नस्ति॒ नार॒ण्यान्</p>
<h3 id="मनतर-90">मन्त्रः</h3>
<p>स॒र्प॒शी॒र्॒षमुप॑ दधाति ।<br>
यैव स॒र्पे त्विषि॒स्तामे॒वाव॑ रुन्धे । [52]<br>
यथ्स॑मी॒चीन॑म् पशुशी॒र्षैरु॑पद॒ध्याद् ग्रा॒म्यान् प॒शून् दꣳशु॑कास् स्युः ।<br>
यद् वि॑षू॒चीन॑मार॒ण्यान् ।<br>
यजु॑रे॒व व॑देत् ।<br>
अव॒ तान् त्विषिꣳ॑ रुन्द्धे॒ या स॒र्पे ।<br>
न ग्रा॒म्यान् प॒शून् हि॒नस्ति॒ नार॒ण्यान् ।</p>
<h4 id="टक-90">टीका</h4>
<p>11सर्पशीर्षमित्यादि ॥ पूर्ववत्समासान्तः । त्विषिः दीप्तिः । यदित्यादि । ग्राम्यान् पशून् दन्दशुका दंशनशीलाः सर्वाः स्युः यद्विषूचीनं आरण्यानिति दन्दशूकास्स्युरिति । एवं छान्दस उकञि &lsquo;नलोकाव्ययनिष्ठा&rsquo; इति षष्ठीप्रतिषेधः । उक्ता ग्राम्यारण्याः पशवः । तस्मात् &lsquo;नमो अस्तु सर्पेभ्यः&rsquo; इति मन्त्रानेव वदेत् न सर्पशिर उपदध्यात् । यजुश्शब्दो मन्त्रमचनः । यजुर्वदनेन त्विषेः लाभः । अनुपधानेन उक्तदोषाप्रसङ्ग इति ॥</p>
<h3 id="सयकतमनतर-91">संयुक्तमन्त्रः</h3>
<p>अथो॒ खलू॑प॒धेय॑मे॒व यदु॑प॒दधा॑ति॒ तेन॒ तान्त्विषि॒मव॑ रुन्द्धे॒ या स॒र्पे यद्यजु॒र्वद॑ति॒ तेन॑ शा॒न्तम् ॥ [53]</p>
<h3 id="मनतर-91">मन्त्रः</h3>
<p>अथो॒ खलू॑प॒धेय॑मे॒व ।<br>
यदु॑प॒दधा॑ति॒ तेन॒ तान्त्विषि॒मव॑ रुन्द्धे॒ या स॒र्पे ।<br>
यद् यजु॒र्वद॑ति॒ तेन॑ शा॒न्तम् ॥ [53]</p>
<h4 id="टक-91">टीका</h4>
<p>12अथो खल्वित्यादि पक्षान्तरविधिः ॥ उपधानेन त्विषिलाभः, यजुर्वदनेन दोषशान्तिरिति । शान्तं शिवमित्यर्थः । अत्र ब्राह्मणानुसारिण आहुः - पशुशीर्षोपधानानन्तरं सर्पशीषोर्पधानमिति । मन्त्राम्नानानुसारिणस्तु हिरण्मयपुरुषोपधानानन्तरं सर्पशीर्षोपधानमिति ॥</p>
<p>इति पञ्चमे द्वितीये नवमोनुवाकः ॥</p>
<h2 id="अनवक-१०">अनुवाकः १०</h2>
<h3 id="सयकतमनतर-92">संयुक्तमन्त्रः</h3>
<p>प॒शुर्वा ए॒ष यद॒ग्निर्योनि॒ खलु॒ वा ए॒षा प॒शोर्वि क्रि॑यते॒ यत्प्रा॒चीन॑मैष्ट॒काद्यजु॑ क्रि॒यते॒ रेतो॑ऽप॒स्या॑ अप॒स्या॑ उप॑ दधाति॒ योना॑वे॒व रेतो॑ दधाति॒ पञ्चोप॑ दधाति॒ पाङ्क्ताः᳚ प॒शव॑ प॒शूने॒वास्मै॒ प्र ज॑नयति॒</p>
<h3 id="मनतर-92">मन्त्रः</h3>
<p>प॒शुर्वा ए॒ष यद॒ग्निः ।<br>
योनि॒ खलु॒ वा ए॒षा प॒शोर्वि क्रि॑यते॒ यत्प्रा॒चीन॑मैष्ट॒काद्यजु॑ क्रि॒यते᳚ ।<br>
रेतो॑ऽप॒स्याः᳚ ।<br>
अ॒प॒स्या॑ उप॑ दधाति ।<br>
योना॑वे॒व रेतो॑ दधाति ।<br>
पञ्चोप॑ दधाति ।<br>
पाङ्क्ताः᳚ प॒शवः॑ ।<br>
प॒शूने॒वास्मै॒ प्र ज॑नयति ।</p>
<h4 id="टक-92">टीका</h4>
<p>1पशुर्वा एष इत्यादिः अपस्याविधिः ॥ अयमग्निः योनौ निषेकादिना उत्पाद्यत्वात् पशुकल्पः । तत्र &lsquo;योनिर्वा अग्नेः पुष्करपर्णं&rsquo; इति तदुपधानात् योनिः । सैषा ऐष्टकात् इष्टकासमूहोपधानात् प्राग्यजुःकरेणन उक्तोपधानादिप्रसक्तेन क्रियते अयोन्यर्हेण कर्मणा । तस्मात् एतत्परिहारार्थं रेतस्थानीया अपस्याः प्रथममुपदधाति यानौ रेतो दधाति अप्शब्दवानुपधानो मन्त्रः आसामिष्टकानामिति &lsquo;तद्वानासामुपधानो मन्त्रः&rsquo; इति यत्प्रत्ययः । छान्दसोऽसुकागमः । अपस्याः &lsquo;अपां त्वेमन्&rsquo; इत्याद्यैर्मन्त्रैः उपधेया विंशतिरिष्टकाः ता अप्यभेदेन अपस्या उच्यन्ते । अप्शब्दवतां च बहुत्वात् सर्वा अपस्या उच्यन्ते ॥</p>
<h3 id="सयकतमनतर-93">संयुक्तमन्त्रः</h3>
<p>पञ्च॑ दख्षिण॒तो वज्रो॒ वा अ॑प॒स्या॑ वज्रे॑णै॒व य॒ज्ञस्य॑ दख्षिण॒तो रख्षा॒ꣳ॒स्यप॑ हन्ति॒ पञ्च॑ प॒श्चात् [54]<br>
प्राची॒रुप॑ दधाति प॒श्चाद्वै प्रा॒चीन॒ꣳ॒ रेतो॑ धीयते प॒श्चादे॒वास्मै᳚ प्रा॒चीन॒ꣳ॒ रेतो॑ दधाति॒</p>
<h3 id="मनतर-93">मन्त्रः</h3>
<p>पञ्च॑ दख्षिण॒तः ।<br>
वज्रो॒ वा अ॑प॒स्याः᳚ ।<br>
वज्रे॑णै॒व य॒ज्ञस्य॑ दख्षिण॒तो रख्षा॒ꣳ॒स्यप॑ हन्ति॒
पञ्च॑ प॒श्चात्  प्राची॒रुप॑ दधाति । [54]<br>
प॒श्चाद् वै प्रा॒चीन॒ꣳ॒ रेतो॑ धीयते ।<br>
प॒श्चाद् ए॒वास्मै᳚ प्रा॒चीन॒ꣳ॒ रेतो॑ दधाति ।</p>
<h4 id="टक-93">टीका</h4>
<p>2पञ्चेति ॥ प्रथमं पुरस्तात् प्रतीचीः प्रत्यग्रीतीः । पाङ्क्ता इति पङ्क्तिप्रभवाः । पङ्क्तिशब्द उत्सादिः । दक्षिणत इति । उदीचीः &lsquo;अर्ण वे&rsquo; इत्यादिभिः । वज्रो वा इति । वज्रवद्वीर्यवत्य इति । प्राचीरिति । प्राग्रीतिः । &lsquo;अपां त्वा सदने&rsquo; इत्या दिभिः । प्राचीनमिति । प्रागञ्चतीति प्राचीनं यत्रोपासनीयज्योतिः अन्तरुदेति सा प्राचीति कृत्वा ॥</p>
<h3 id="सयकतमनतर-94">संयुक्तमन्त्रः</h3>
<p>पञ्च॑ पु॒रस्ता᳚त्प्र॒तीची॒रुप॑ दधाति॒ पञ्च॑ प॒श्चात्प्राची॒स्तस्मा᳚त्प्रा॒चीन॒ꣳ॒ रेतो॑ धीयते प्र॒तीचीः᳚ प्र॒जा जा॑यन्ते॒ पञ्चो᳚त्तर॒तश्छ॑न्द॒स्याः᳚ प॒शवो॒ वै छ॑न्द॒स्याः᳚ प॒शूने॒व प्रजा॑ता॒न्थ्स्वमा॒यत॑नम॒भि पर्यू॑हत</p>
<h3 id="मनतर-94">मन्त्रः</h3>
<p>पञ्च॑ पु॒रस्ता᳚त् प्र॒तीची॒रुप॑ दधाति॒ , पञ्च॑ प॒श्चात् प्राचीः᳚ ।<br>
तस्मा᳚त् प्रा॒चीन॒ꣳ॒ रेतो॑ धीयते , प्र॒तीचीः᳚ प्र॒जा जा॑यन्ते ।<br>
पञ्चो᳚त्तर॒तश् छ॑न्द॒स्याः᳚ ।<br>
प॒शवो॒ वै छ॑न्द॒स्याः᳚ ।<br>
प॒शूने॒व प्रजा॑ता॒न्थ् स्वमा॒यत॑नम॒भि पर्यू॑हते ।</p>
<h4 id="टक-94">टीका</h4>
<p>3पञ्च पुरस्तादित्यादि ॥ पश्चात्प्राचीभिः प्राचीनं रेतो धीयते पुरस्तात्प्रतीचीभिः प्रतीच्यः प्रजा जायन्ते । उत्तरत इति । दक्षिणानीति । छन्दस्या इति । छन्दस्वता मन्त्रेण उपधेयाः &lsquo;गायत्री छन्दः&rsquo; इत्यादिभिः उपधेयाः । पूर्ववद्यत्, मतुल्लुक्च । पशव इति । पशुनिमित्तभूताः छन्दस्या इष्टकाः । पशून्निति । अपस्याभिरुत्पन्नत्वात् छन्दस्याभिः स्वस्मिन्नायतने स्थापयति । &lsquo;अभिरभागे&rsquo; इति लक्षणे अभेः कर्मप्रवचनीयत्वम् ॥</p>
<h3 id="सयकतमनतर-95">संयुक्तमन्त्रः</h3>
<p>इ॒यव्ँवा अ॒ग्नेर॑तिदा॒हाद॑बिभे॒थ्सैताः [55]<br>
अ॒प॒स्या॑ अपश्य॒त्ता उपा॑धत्त॒ ततो॒ वा इ॒मान्नात्य॑दह॒द्यद॑प॒स्या॑ उप॒दधा᳚त्य॒स्या अन॑तिदाहायो॒वाच॑ हे॒यमद॒दिथ्स ब्रह्म॒णान्न॒य्ँयस्यै॒ता उ॑पधी॒यान्तै॒ य उ॑ चैना ए॒वव्ँवेद॒दिति॑</p>
<h3 id="मनतर-95">मन्त्रः</h3>
<p>इ॒यव्ँ वा अ॒ग्नेर् अ॑तिदा॒हाद् अ॑बिभेत् ।<br>
सैताः अ॑प॒स्या॑ अपश्यत् ।[55]<br>
ता उपा॑धत्त ।<br>
ततो॒ वा इ॒मान्नात्य॑दहत् ।<br>
यद॑प॒स्या॑ उप॒दधा᳚त्य॒स्या अन॑तिदाहाय ।<br>
उ॒वाच॑ हे॒यम् ।<br>
अद॒दिथ्स ब्रह्म॒णान्न॒य्ँ यस्यै॒ता उ॑पधी॒यान्तै॒ य उ॑ चैना ए॒वव्ँ वेद॒दिति॑ ।</p>
<h4 id="टक-95">टीका</h4>
<p>4इयं वा इत्यादि ॥ पृथिव्या अनतिदाहाय भवन्त्यपस्या इति । उवाचेत्यादि । इयं पृथिवी पूर्वमुवाच । कथं? - अदत् इत् अद्यादेवान्नं ब्रह्मणा परिबृढेनानेन कर्मणा सः, यस्यैता अतिदाहनिवृत्तिहेतवोऽपस्या उपधीयन्ते उपधीयेरन् यश्च एता अपस्या एवं ममातिदाहशमनोऽग्निरित्येतत् विद्यात् सोऽप्यन्नमद्यादेव । अददिति अत्तेर्लेटि शपो लुकि &lsquo;लेटोडाटौ&rsquo; इत्यडागमः । समानवाक्ये पदात्परत्वाभावान्निघाताभावः । अददित्यादिभिर्वाक्यान्तरं पृथिव्याः । दधातेः कर्मणि लेटि आडागमः &lsquo;वैतोन्यत्र&rsquo; इत्येकारः पूर्ववदाडागमः ॥</p>
<h3 id="सयकतमनतर-96">संयुक्तमन्त्रः</h3>
<p>प्राण॒भृत॒ उप॑ दधाति॒ रेत॑स्ये॒व प्रा॒णान्द॑धाति॒ तस्मा॒द्वद॑न्प्रा॒णन्पश्य॑ञ्छृ॒ण्वन्प॒शुर्जा॑यते॒ऽयम्पु॒रः [56]<br>
भुव॒ इति॑ पु॒रस्ता॒दुप॑ दधाति प्रा॒णमे॒वैताभि॑र्दाधारा॒यन्द॑ख्षि॒णा वि॒श्वक॒र्मेति॑ दख्षिण॒तो मन॑ ए॒वैताभि॑र्दाधारा॒यम्प॒श्चाद्वि॒श्वव्य॑चा॒ इति॑ प॒श्चाच्चख्षु॑रे॒वैताभि॑र्दाधारे॒दमु॑त्त॒राथ्सुव॒रित्यु॑त्तर॒तश्श्रोत्र॑मे॒वैताभि॑र्दाधारे॒यमु॒परि॑ म॒तिरित्यु॒परि॑ष्टा॒द्वाच॑मे॒वैताभि॑र्दाधार॒ दश॑द॒शोप॑ दधाति सवीर्य॒त्वाया᳚ख्ष्ण॒या [57]<br>
उप॑ दधाति॒ तस्मा॑दख्ष्ण॒या प॒शवोऽङ्गा॑नि॒ प्र ह॑रन्ति॒ प्रति॑ष्ठित्यै॒</p>
<h3 id="मनतर-96">मन्त्रः</h3>
<p>प्रा॒ण॒भृत॒ उप॑ दधाति ।<br>
रेत॑स्ये॒व प्रा॒णान् द॑धाति ।<br>
तस्मा॒द् वद॑न् प्रा॒णन् पश्य॑ञ् छृ॒ण्वन् प॒शुर्जा॑यते ।<br>
अ॒यम् पु॒रो भुव॒ इति॑ पु॒रस्ता॒दुप॑ दधाति । [56]<br>
प्रा॒णम् ए॒वैताभि॑र् दाधार ।<br>
अ॒यन् द॑ख्षि॒णा वि॒श्वक॒र्मेति॑ दख्षिण॒तः ।<br>
मन॑ ए॒वैताभि॑र् दाधार ।<br>
अ॒यम् प॒श्चाद् वि॒श्वव्य॑चा॒ इति॑ प॒श्चात् ।<br>
चख्षु॑रे॒वैताभि॑र् दाधार ।<br>
इ॒दमु॑त्त॒राथ् सुव॒रित्य् उ॑त्तर॒तः ।<br>
श्रोत्र॑म् ए॒वैताभि॑र् दाधार ।<br>
इ॒यमु॒परि॑ म॒तिरित्य् उ॒परि॑ष्टात् ।<br>
वाच॑मे॒वैताभि॑र् दाधार ।<br>
दश॑द॒शोप॑ दधाति स॒वी॒र्य॒त्वाय॑ ।<br>
अ॒ख्ष्ण॒योप॑ दधाति । [57]<br>
तस्मा॑दख्ष्ण॒या प॒शवोऽङ्गा॑नि॒ प्र ह॑रन्ति । प्रति॑ष्ठित्यै ।</p>
<h4 id="टक-96">टीका</h4>
<p>5प्राणभृत इति ॥ पञ्चाशतं &lsquo;अयं पुरो भुवः&rsquo; इत्याद्याः । सिक्ते रेतसि प्राणभरणहेतुत्वात् प्राणभृत इति । तस्मादित्यादि । गतम् । वदन्नित्यादयः प्राणवृत्तयः । दशदश प्रतिदिशं अक्ष्णया दश मध्येऽन्तरामन्तरां उपधाय बाह्यांबाह्याम् । दाधारेति । छान्दसे लेटि तुजादित्वादभ्यासस्य दीर्घत्वम् ॥</p>
<h3 id="सयकतमनतर-97">संयुक्तमन्त्रः</h3>
<p>या प्राची॒स्ताभि॒र्वसि॑ष्ठ आर्ध्नो॒द्या द॑ख्षि॒णा ताभि॑र्भ॒रद्वा॑जो॒ या प्र॒तीची॒स्ताभि॑र्वि॒श्वामि॑त्रो॒ या उदी॑ची॒स्ताभि॑र्ज॒मद॑ग्नि॒र्या ऊ॒र्ध्वास्ताभि॑र्वि॒श्वक॑र्मा॒</p>
<h3 id="मनतर-97">मन्त्रः</h3>
<p>या प्राची॒स् ताभि॒र् वसि॑ष्ठ आर्ध्नोत् ।<br>
या द॑ख्षि॒णा ताभि॑र् भ॒रद्वा॑जः ।<br>
या प्र॒तीची॒स् ताभि॑र् वि॒श्वामि॑त्रः ।<br>
या उदी॑ची॒स् ताभि॑र् ज॒मद॑ग्निः ।<br>
या ऊ॒र्ध्वास् ताभि॑र् वि॒श्वक॑र्मा ।</p>
<h4 id="टक-97">टीका</h4>
<p>6याः प्राचीरिति ॥ प्राच्य उपधीयन्ते ताभिर्वसिष्ठः ऋद्धिं गतः । या दक्षिणेति । दक्षिणस्यां दिशि । &lsquo;दक्षिणादाच्&rsquo; । प्रतीचीरिति । &lsquo;चौ&rsquo; इति दीर्घत्वम् । उदीचीरिति । &lsquo;अनिगन्तोञ्चतौ&rsquo; इति गतेः प्रकृतिस्वरत्वम् ॥</p>
<h3 id="सयकतमनतर-98">संयुक्तमन्त्रः</h3>
<p>य ए॒वमे॒तासा॒मृद्धि॒व्ँवेद॒र्ध्नोत्ये॒व य आ॑सामे॒वम्ब॒न्धुता॒व्ँवेद॒ बन्धु॑मान्भवति॒ य आ॑सामे॒वङ्कॢप्ति॒व्ँवेद॒ कल्प॑ते [58]<br>
अ॒स्मै॒ य आ॑सामे॒वमा॒यत॑न॒व्ँवेदा॒यत॑नवान्भवति॒ य आ॑सामे॒वम्प्र॑ति॒ष्ठाव्ँवेद॒ प्रत्ये॒व ति॑ष्ठति प्राण॒भृत॑ उप॒धाय॑</p>
<h3 id="मनतर-98">मन्त्रः</h3>
<p>य ए॒वमे॒तासा॒मृद्धि॒व्ँ वेद॒र्ध्नोत्ये॒व ।<br>
य आ॑सामे॒वम् ब॒न्धुता॒व्ँ वेद॒ बन्धु॑मान् भवति ।<br>
य आ॑सामे॒वङ् कॢप्ति॒व्ँ वेद॒ कल्प॑ते ऽस्मै । [58]<br>
य आ॑साम् ए॒वम् आ॒यत॑न॒व्ँ वेद॑ + आ॒यत॑नवान् भवति ।<br>
य आ॑सामे॒वम् प्र॑ति॒ष्ठाव्ँ वेद॒ प्रत्ये॒व ति॑ष्ठति । प्रा॒ण॒भृत॑ उप॒धाय॑ ।</p>
<h4 id="टक-98">टीका</h4>
<p>7य एवमित्यादि ॥ वसिष्ठादिकर्तृकाम् । आसां इति । आसादेशोनुदात्तः (?) । बन्धुतामिति । बन्धुसमूहं देशलक्षणम् । &lsquo;ग्रामजनबन्धुसहायेभ्यस्तल्&rsquo; । कॢप्तिमिति । सामर्थ्यमृद्धिकरणे । आयतनमिति । वा गायत्रीति प्रागादि (?) । प्रतिष्ठामिति । कार्यकारणभावेन प्राणवृद्धिम् ॥</p>
<h3 id="सयकतमनतर-99">संयुक्तमन्त्रः</h3>
<p>स॒य्ँयत॒ उप॑ दधाति प्रा॒णाने॒वास्मि॑न्धि॒त्वा स॒य्ँयद्भि॒स्सय्ँय॑च्छति॒ तथ्स॒य्ँयताꣳ॑ सय्ँय॒त्त्वमथो᳚ प्रा॒ण ए॒वापा॒नन्द॑धाति॒ तस्मा᳚त्प्राणापा॒नौ सञ्च॑रतो॒</p>
<h3 id="मनतर-99">मन्त्रः</h3>
<p>स॒य्ँयत॒ उप॑ दधाति ।<br>
प्रा॒णाने॒वास्मि॑न् धि॒त्वा स॒य्ँयद्भि॒स् सय्ँय॑च्छति ।<br>
तथ्स॒य्ँयताꣳ॑ सय्ँय॒त्त्वम् ।<br>
अथो᳚ प्रा॒ण ए॒वापा॒नन् द॑धाति ।<br>
तस्मा᳚त् प्राणापा॒नौ सञ्च॑रतः ।</p>
<h4 id="टक-99">टीका</h4>
<p>8संयत इत्यादि ॥ प्राणस्य निहितस्य संयमहेतवः संयतः । अथो अपि च प्राणे प्राणपार्श्वे अपानस्य संयमाश्च संयतः । संपूर्वाद्यच्छतेः छान्दसोऽनुनासिकलोपः । तदेवाह – तस्मात्प्राणापानौ संचरत इति । सह चरत इत्यर्थः । एवमपानभृत इत्यप्यासामाख्या लभ्यते । एकपञ्चाशद्भवति &lsquo;प्राची दिशां&rsquo; इत्याद्या दशदश प्रतिदिशं अक्ष्णया दश मध्ये ॥</p>
<h3 id="सयकतमनतर-100">संयुक्तमन्त्रः</h3>
<p>विषू॑ची॒रुप॑ दधाति॒ तस्मा॒द्विष्व॑ञ्चौ प्राणापा॒नौ</p>
<h3 id="मनतर-100">मन्त्रः</h3>
<p>विषू॑ची॒रुप॑ दधाति ।<br>
तस्मा॒द् विष्व॑ञ्चौ प्राणापा॒नौ ।</p>
<h4 id="टक-100">टीका</h4>
<p>9विषूचीरिति ॥ यादृश्यः प्राणभृतः तत्प्रतिकूलगतीः । तेन बाह्यांबाह्यामुपधाय अन्तरामन्तरामुपदधाति । तस्माद्विष्वञ्चौ इति । ऊर्ध्वाधोवृत्तित्वात् ॥</p>
<h3 id="सयकतमनतर-101">संयुक्तमन्त्रः</h3>
<p>यद्वा अ॒ग्नेरस॑य्ँयतम् [59]<br>
असु॑वर्ग्यमस्य॒ तथ्सु॑व॒र्ग्यो᳚ऽग्निर्यथ्स॒य्ँयत॑ उप॒दधा॑ति॒ समे॒वैन॑य्ँयच्छति सुव॒र्ग्य॑मे॒वाक॒स्त्र्यवि॒र्वय॑ कृ॒तमया॑ना॒मित्या॑ह॒</p>
<h3 id="मनतर-101">मन्त्रः</h3>
<p>यद्वा अ॒ग्नेरस॑य्ँयतम् , असु॑वर्ग्यमस्य॒ तत् । [59]<br>
सु॑वसु॒वर्ग्यो᳚ऽग्निः ।<br>
यथ् स॒य्ँयत॑ उप॒दधा॑ति॒ मे॒वैन॑य्ँयच्छति सुव॒र्ग्य॑मे॒वाकः॑ ।<br>
त्र्यवि॒र्वय॑ कृ॒तमया॑ना॒म् इत्या॑ह ।</p>
<h4 id="टक-101">टीका</h4>
<p>10इदानीं अग्नेरपि संयमनात् संयत्त्वमासामिति प्रतिपादयितुमाह - यद्वा इत्यादि ॥ अग्नेर्यद्रूपमसंयतं तस्य यजमानस्य असुवर्ग्यं । &lsquo;गोद्व्यचः&rsquo; इति यत् । अग्निश्चायं स्वर्गनिमित्ततया चीयते । तस्मात्संयदुपधानेन एनं संयतं कृत्वा स्वर्ग्यमेवाकः करोति । छान्दसे लुङि &lsquo;मन्त्रे घस&rsquo; इति च्लेर्लुक् ॥</p>
<h3 id="सयकतमनतर-102">संयुक्तमन्त्रः</h3>
<p>वयो॑भिरे॒वाया॒नव॑ रु॒न्द्धेऽयै॒र्वयाꣳ॑सि</p>
<h3 id="मनतर-102">मन्त्रः</h3>
<p>वयो॑भिर् ए॒वाया॒नव॑ रु॒न्धे ।<br>
अयै॒र्वयाꣳ॑सि ।</p>
<h4 id="टक-102">टीका</h4>
<p>11वयोभिरेवेति ॥ अव्यादीनि वयांसि । अष्टादशमास्यं वयस्त्र्यविः । कृतदीनि युगाख्याः । उभयतोऽपि कालावयवोपादानं किमर्थं इति पर्यनुयोगावसरे उभयोपादानप्रयोजनं अनेनाह – वयोविशेषनिमित्तको युगविशेषजन्मलाभः युगविशेषस्य लाभे भवति । तस्मात् उभयसिद्ध्यर्थं उभयोपादानमिति भावः ॥</p>
<h3 id="सयकतमनतर-103">संयुक्तमन्त्रः</h3>
<p>स॒र्वतो॑ वायु॒मती᳚र्भवन्ति॒ तस्मा॑द॒यꣳ स॒र्वत॑ पवते ॥ [60]</p>
<h3 id="मनतर-103">मन्त्रः</h3>
<p>स॒र्वतो॑ वायु॒मती᳚र्भवन्ति॒
तस्मा॑द॒यꣳ स॒र्वत॑ पवते ॥ [60]</p>
<h4 id="टक-103">टीका</h4>
<p>12सर्वत्र इति ॥ सर्वासु दिक्षु पुरोवातादिवायुविशेषवत्यो भवन्ति । &lsquo;ह्रस्वनुङ्ग्भाम्&rsquo; इति मतुप उदात्तत्वम् । तस्मादयं वायुः सर्वाभ्यो दिग्भ्यः पवते पवमान आगच्छति ॥</p>
<p>इति पञ्चमे द्वितीये दशमोनुवाकः ॥</p>
<h2 id="अनवक-११">अनुवाकः ११</h2>
<h3 id="सयकतमनतर-104">संयुक्तमन्त्रः</h3>
<p>गा॒य॒त्री त्रि॒ष्टुब्जग॑त्यनु॒ष्टुक्प॒ङ्क्त्या॑ स॒ह । बृ॒ह॒त्यु॑ष्णिहा॑ क॒कुथ्सू॒चीभि॑श्शिम्यन्तु त्वा ।</p>
<h3 id="मनतर-104">मन्त्रः</h3>
<p>गा॒य॒त्री त्रि॒ष्टुब् जग॑त्यनु॒ष्टुक् प॒ङ्क्त्या॑ स॒ह ।</p>
<p>बृ॒ह॒त्यु॑ष्णिहा॑ क॒कुथ्सू॒चीभि॑श् शिम्यन्तु त्वा ।</p>
<h4 id="टक-104">टीका</h4>
<p>1अथ अश्वमेधं काण्डं वैश्वदेवं तत्र संज्ञप्तस्याश्वस्य पत्न्यः सूचिभिः असिपथान् कल्पयन्ति गायत्रीत्रिष्टुबित्यादिभिः ॥ असिमार्गकल्पनं सुखविशसनार्थम् । तत्र महिषी सौवर्णीभिः सूचिभिः प्राक्क्रोडादसिपथान् कल्पयति प्रथमाभ्याम् । अथ राजतीभिः सूचीभिः वावाता प्रत्यक्क्रोडान् प्राङ्नाभेरुत्तराभ्याम् । अथोत्तराभ्यां लौहितीभिः सूचीभिः परिवृक्ती वेषमार्गं कल्पयति । सर्वश्चायमानुष्टुभोऽनुवाकः । कुविदङ्गेति त्रिष्टुप् । तत्र प्रथमा - जगत्यन्तः प्रथमः पादः । गायत्र्यादीनि छन्दांसि पङ्क्त्या सहितानि बृहती चोष्णिहा ककुप्च । उष्णिहाशब्द आकारान्तोप्यस्ति । यद्वा - उष्णिहा सहिता बृहती ककुप्च ककुदतिच्छन्दाः । तेन सर्वाणि छन्दांसि गृह्यन्ते इत्येकेन उष्णिग्विशेषेण ककुद्ग्रहणम् । यथोक्तम् &lsquo;मध्ये चेद्द्वादशाक्षरः ककुदुष्णिक्&rsquo; इति । एतेनैव सर्वाणि छन्दांसि गृह्यन्ते इति तानि सर्वाणि छन्दांसि त्वां संशमयन्तु । शम्यतिः छान्दसः शमयतिकर्मा शमितृव्यापारमाचष्टे । विशसनकाले भविष्यतामसिपथानां प्रतिपथः छन्दः प्रतिरेव (?) शमितृत्वेन वर्तमाने कल्पितात् विशसनकाले दुःखं न भविष्यतीते प्रयोजनम् ॥</p>
<h3 id="सयकतमनतर-105">संयुक्तमन्त्रः</h3>
<p>द्वि॒पदा॒ या चतु॑ष्पदा त्रि॒पदा॒ या च॒ षट्प॑दा । सछ॑न्दा॒ या च॒ विच्छ॑न्दास्सू॒चीभि॑श्शिम्यन्तु त्वा ।</p>
<h3 id="मनतर-105">मन्त्रः</h3>
<p>द्वि॒पदा॒ या चतु॑ष्पदा त्रि॒पदा॒ या च॒ षट्प॑दा ।</p>
<p>सछ॑न्दा॒ या च॒ विच्छ॑न्दास् सू॒चीभि॑श् शिम्यन्तु त्वा ।</p>
<h4 id="टक-105">टीका</h4>
<p>2अथ द्वितीया - द्विपदा गायत्र्यादिः या च चतुष्पादा या च त्रिपदा । यथोक्तम् - &lsquo;एकद्वित्रिचतुष्पादुक्तपादं&rsquo; इति या च । षट्पदा जगती, प्रदर्शनमात्रमिदं; तेन पञ्चपदा पङ्क्तिः सप्तपदा शक्वरी च गृह्यते । या च सछन्दा उक्ताद्युत्कृत्यन्तछन्दोलक्षणवती या च विछन्दाः छन्दोलक्षणरहिता देवानां गायत्र्यादिकाश्च सर्वास्त्वां सूचीभिः शिम्यन्तु शमयन्तु ॥</p>
<h3 id="सयकतमनतर-106">संयुक्तमन्त्रः</h3>
<p>म॒हाना᳚म्नी रे॒वत॑यो॒ विश्वा॒ आशाः᳚ प्र॒सूव॑रीः । मेघ्या॑ वि॒द्युतो॒ वाच॑स्सू॒चीभि॑श्शिम्यन्तु त्वा ।</p>
<h3 id="मनतर-106">मन्त्रः</h3>
<p>म॒हाना᳚म्नी रे॒वत॑यो॒ विश्वा॒ आशाः᳚ प्र॒सूव॑रीः ।</p>
<p>मेघ्या॑ वि॒द्युतो॒ वाच॑स् सू॒चीभि॑श् शिम्यन्तु त्वा ।</p>
<h4 id="टक-106">टीका</h4>
<p>3अथ तृतीया - महानाम्नीः महानाम्नी अत्रपूजितनामधेया । &lsquo;अन उपधालोपिनः&rsquo; इति दीर्घः । &lsquo;वा छन्दसि&rsquo; इति पूर्वसवर्णदीर्घत्वम् । रेवतयः धनवत्यः । &lsquo;रयेर्मतौ बहुलम्&rsquo; इति संप्रसारणम् । &lsquo;रेशब्दाच्च&rsquo; इति मतुप उदात्तत्वम् । छान्दसं ञीपो ह्रस्वत्वम् । पदद्वयेन देवताविशेषा उच्यन्ते । आशानामेव विशेषणं सर्वा दिशः प्रसूवरीः प्रसवनशीलाः । &lsquo;अन्येभ्योपि दृश्यते&rsquo; इति क्वनिप् । &lsquo;वनोरच&rsquo; इति ञीब्रेफौ । पूर्वसवर्णदीर्घत्वम् । मेध्याः मेधेषु भवाः वाचः स्तनयित्नुशब्दो विद्युतश्च सूचीभिः शिम्यन्तु त्वा । गतम् ॥</p>
<h3 id="सयकतमनतर-107">संयुक्तमन्त्रः</h3>
<p>र॒ज॒ता हरि॑णी॒स्सीसा॒ युजो॑ युज्यन्ते॒ कर्म॑भिः । अश्व॑स्य वा॒जिन॑स्त्व॒चि सू॒चीभि॑श्शिम्यन्तु त्वा ।</p>
<h3 id="मनतर-107">मन्त्रः</h3>
<p>र॒ज॒ता हरि॑णी॒स् सीसा॒ युजो॑ युज्यन्ते॒ कर्म॑भिः ।</p>
<p>अश्व॑स्य वा॒जिन॑स् त्व॒चि सू॒चीभि॑श् शिम्यन्तु त्वा ।</p>
<h4 id="टक-107">टीका</h4>
<p>4चतुर्थी - सीसान्तुः प्रथमपादः । रजता रूप्यमय्यः हरिणीः हरिण्यः सौवर्ण्यः सीसाः आयस्याः युजः संहिताः कर्मसु योग्याः अत एव च कर्मभिः युज्यन्ते ईदृशीभिः सूचिभिः शिम्यन्तु त्वा । के ये अश्वस्य वेगवतो वाजिनः अन्नवतः तव त्वचि विशसनाय प्रवर्तन्ते । अस्यादयश्शमित्रादयो वा । यद्वा - सूचीभिः इति विभक्तिव्यत्ययः ईदृश्यः सूच्यः त्वां शिम्यन्तु इति ॥</p>
<h3 id="सयकतमनतर-108">संयुक्तमन्त्रः</h3>
<p>नारीः᳚ [61]<br>
ते॒ पत्न॑यो॒ लोम॒ वि चि॑न्वन्तु मनी॒षया᳚ । दे॒वाना॒म्पत्नी॒र्दिश॑स्सू॒चीभि॑श्शिम्यन्तु त्वा ।</p>
<h3 id="मनतर-108">मन्त्रः</h3>
<p>नारी᳚स् ते॒ पत्न॑यो॒ लोम॒ वि चि॑न्वन्तु मनी॒षया᳚ । [61]<br>
दे॒वाना॒म् पत्नी॒र् दिश॑स् सू॒चीभि॑श् शिम्यन्तु त्वा ।</p>
<h4 id="टक-108">टीका</h4>
<p>5पञ्चमी - लोमान्तः प्रथमपादः । नारीः नार्यः । पूर्ववत्पूर्वसवर्णदीर्घत्वम् । पत्नयः पन्त्यः । महिषी वावाता परिवृक्ती राज्ञः पन्त्यः सर्वा एव पतिव्रताः । पूर्ववद्ध्रस्वत्वम् । लोम लोमानि जातावेकवचनम् । &lsquo;सुपां सुलुक्&rsquo; इति वा द्वितीयाबहुवचनस्य लुक् । विचिन्वन्तु असिमार्गेभ्यो उपनयन्तु मनीषया स्वाभिप्रायेण देवानां पत्न्यः इन्द्राण्यादयश्च दिशः प्राच्यादयश्च प्राच्यादिव्यवस्थिताः मनुष्याश्चेत्यर्थः । सूचीभिरित्यादि गतम् ॥</p>
<h3 id="सयकतमनतर-109">संयुक्तमन्त्रः</h3>
<p>कु॒विद॒ङ्ग यव॑मन्तो॒ यव॑ञ्चि॒द्यथा॒ दान्त्य॑नुपू॒र्वव्ँवि॒यूय॑ । इ॒हेहै॑षाङ्कृणुत॒ भोज॑नानि॒ ये ब॒र्हिषो॒ नमो॑वृक्ति॒न्न ज॒ग्मुः ॥ [62]</p>
<h3 id="मनतर-109">मन्त्रः</h3>
<p>कु॒विद॒ङ्ग यव॑मन्तो॒ यव॑ञ्चि॒द् यथा॒ दान्त्य् अ॑नुपू॒र्वव्ँ वि॒यूय॑ ।</p>
<p>इ॒हेहै॑षाङ् कृणुत॒ भोज॑नानि॒ ये ब॒र्हिषो॒ नमो॑वृक्ति॒न्न ज॒ग्मुः ॥ [62]</p>
<h4 id="टक-109">टीका</h4>
<p>6षष्ठी - कुविदङ्गेति व्याख्यातेयं &lsquo;स्वाद्वीं त्वा&rsquo; इत्यत्र । प्रसिद्धमेवैतत् - यथा यवादिबहुधान्यवन्तो यवादीन् सहोत्पद्यमानान् अनुपूर्वं परिपाट्या पृथक्कृत्य दान्ति लुनन्ती पृथक्त्वेन स्थापतन्ति परस्परं कुण्डपलालादिभ्यो वा तुषकणादिभ्यो वा पृथक्कृत्य शोधयन्ति तथा यूयमपि हे अस्यादय तेषां भोजनानि कृणुत अस्याद्युद्भ्रम्य तुषादिकं पृथक्कृत्य भोक्तव्यानि स्वादूनि कुरुत । इहेह स्थाने लोके वा केषां ये बर्हिषो यज्ञस्य वा नमोवृक्तिं नमस्कारनाशं न जग्मुः न गता अस्माकमुपकारिणः तेषां कृणुत । ये पुनर्नाशयन्ति ते तु अनेन विनाश्यन्तामिति ॥</p>
<p>इति पञ्चमे द्वितीये एकादशोनुवाकः ॥</p>
<h2 id="अनवक-१२">अनुवाकः १२</h2>
<h3 id="सयकतमनतर-110">संयुक्तमन्त्रः</h3>
<p>कस्त्वा᳚ छ्यति॒ कस्त्वा॒ वि शा᳚स्ति॒ कस्ते॒ गात्रा॑णि शिम्यति । क उ॑ ते शमि॒ता क॒विः ।</p>
<h3 id="मनतर-110">मन्त्रः</h3>
<p>कस्त्वा᳚ छ्यति॒ , कस्त्वा॒ वि शा᳚स्ति॒ , कस्ते॒ गात्रा॑णि शिम्यति ।<br>
क उ॑ ते शमि॒ता क॒विः ।</p>
<h4 id="टक-110">टीका</h4>
<p>1अथ अश्वं विशसति कस्त्वाछ्यतीत्यनुवाकेन ॥ अयमपि सर्व आनुष्टुभोनुवाकः । प्रथमा गायत्री । कः प्रजापतिः स एव त्वा छ्यति छिनत्ति स एव योग्य इति । छो छेदने, &lsquo;ओतश्श्यनि&rsquo; इत्योकारलोपः । क एव त्वां विशास्ति विशसतीत्यनया भूयुक्तं करोति । विपूर्वश्शास्तिर्विशसने । यद्वा - शसु हिंसायां इत्यस्य &lsquo;बहुलं छन्दसि&rsquo; इति शपो लुक्, वर्णव्यत्ययेन अकारः । क एव ते तव गात्राणि शिम्यति शमयति सुखेन विशसति । यद्वा - अविनाशेन अङ्गानि विशस्य स्थापयति । यस्मादेवं तस्मात् क एव शमिता शमयिता कविः मेधावी अवयवविभागज्ञः । &lsquo;शमिता यज्ञे&rsquo; इति ण्यन्तस्य निपात्यते ॥</p>
<h3 id="सयकतमनतर-111">संयुक्तमन्त्रः</h3>
<p>ऋ॒तव॑स्त ऋतु॒धा परु॑श्शमि॒तारो॒ वि शा॑सतु । स॒व्ँव॒थ्स॒रस्य॒ धाय॑सा॒ शिमी॑भिश्शिम्यन्तु त्वा ।</p>
<h3 id="मनतर-111">मन्त्रः</h3>
<p>ऋ॒तव॑स् त ऋतु॒धा परु॑श् शमि॒तारो॒ वि शा॑सतु ।</p>
<p>स॒व्ँव॒थ्स॒रस्य॒ धाय॑सा॒ शिमी॑भिश् शिम्यन्तु त्वा ।</p>
<h4 id="टक-111">टीका</h4>
<p>2अथ द्वितीया - ऋतवो वसन्तादयः ते तव शमितारो भूत्वा ऋतुधा ऋतावृतौ तत्तदृत्वनुरूपं कालेकाले वा । वीप्सायां छान्दसो धाप्रत्ययः । परुः परूंषि पर्वाणि विशासतु विशसन्तु । यद्वा - परुरिति वीप्स्यते । परुः पर्वविभागेनेत्यर्थः । संवत्सरस्य धायसा साधारण्येन तदधीनत्वात्तेषां शिमीभिः विशसनकर्मभिः हविर्भागादानसमर्थाभिः शिम्यन्तु ऋतवः । &lsquo;वहिहाधाम्नीभ्यः छन्दसि&rsquo; इति दधातेरसुन् । णिदिति हि तत्रानुवर्तते । शिम्यतेः &lsquo;इन् सर्वधातुभ्यः&rsquo; इतीन्प्रत्ययः, छान्दसं दीर्घत्वम् ॥</p>
<h3 id="सयकतमनतर-112">संयुक्तमन्त्रः</h3>
<p>दैव्या॑ अध्व॒र्यव॑स्त्वा॒ छ्यन्तु॒ वि च॑ शासतु । गात्रा॑णि पर्व॒शस्ते॒ शिमाः᳚ कृण्वन्तु॒ शिम्य॑न्तः ।</p>
<h3 id="मनतर-112">मन्त्रः</h3>
<p>दैव्या॑ अध्व॒र्यव॑स् त्वा॒ छ्यन्तु॒ वि च॑ शासतु ।<br>
गात्रा॑णि पर्व॒शस् ते॒ शिमाः᳚ कृण्वन्तु॒ शिम्य॑न्तः ।</p>
<h4 id="टक-112">टीका</h4>
<p>3तृतीया - दैव्याः दिव्याः । &lsquo;देवाद्ययञौ&rsquo; इति यञ् । अध्वर्युः अध्वरस्य नेता । क्यचि &lsquo;कव्यध्वरपृतनस्यर्चि&rsquo; इति लोपः &lsquo;क्याच्छन्दसि&rsquo; इति उप्रत्ययः । त्वा छ्यन्तु संविशसन्तु च । ते तव गात्राणि पर्वशः । &lsquo;संख्यैकवचनाच्च&rsquo; इति शस् । विशसनसमर्थाः ते दैव्या अध्वर्यवः शिम्यन्तः शमयन्तः कृण्वन्तु पर्वशः कुर्वन्तु ॥</p>
<h3 id="सयकतमनतर-113">संयुक्तमन्त्रः</h3>
<p>अ॒र्ध॒मा॒सा परूꣳ॑षि ते॒ मासा᳚श्छ्यन्तु॒ शिम्य॑न्तः । अ॒हो॒रा॒त्राणि॑ म॒रुतो॒ विलि॑ष्टं [63]<br>
सू॒द॒य॒न्तु॒ ते॒ ।</p>
<h3 id="मनतर-113">मन्त्रः</h3>
<p>अ॒र्ध॒मा॒सा परूꣳ॑षि ते॒ मासा᳚श्छ्यन्तु॒ शिम्य॑न्तः ।<br>
अ॒हो॒रा॒त्राणि॑ म॒रुतो॒ विलि॑ष्टꣳ सूदयन्तु ते । [63]</p>
<h4 id="टक-113">टीका</h4>
<p>4चतुर्थी - अर्धमासाः परूंषि पर्वाणि पूर्णमासादयो मासाश्च छ्यन्तु छेदनेन त्वा हविः कुर्वन्तु शिम्यन्तः शमयन्तः । यद्वा - अर्धमासाश्च तव परूंषि अवयवान् शिम्यन्तु छ्यन्तु अहोरात्राणि मरुतश्च ते विलिष्टं विनाशितं विश्लिश्टं वा सूदयन्तु क्षारयन्तु स्वादुकुर्वन्तु वा । यद्वा - यद्विलिष्टं यागायोग्यं यद्विरूपं विशसितं तद्विनाशयन्तु ॥</p>
<h3 id="सयकतमनतर-114">संयुक्तमन्त्रः</h3>
<p>पृ॒थि॒वी ते॒ऽन्तरि॑ख्षेण वा॒युश्छि॒द्रम्भि॑षज्यतु । द्यौस्ते॒ नख्ष॑त्रैस्स॒ह रू॒पङ्कृ॑णोतु साधु॒या ।</p>
<h3 id="मनतर-114">मन्त्रः</h3>
<p>पृ॒थि॒वी ते॒ ऽन्तरि॑ख्षेण वा॒युश्छि॒द्रम् भि॑षज्यतु ।<br>
द्यौस् ते॒ नख्ष॑त्रैस् स॒ह रू॒पङ् कृ॑णोतु साधु॒या ।</p>
<h4 id="टक-114">टीका</h4>
<p>5पञ्चमी - पृथिवी अन्तरिक्षेण सहितो वायुश्च तव छिद्रं विनष्टं भिषज्यतु अविनष्टं करोतु । द्यौरपि नक्षत्रैस्सह तव रूपं कृणोतु साधु । द्वितीयाया याजादेशः । यागासाधनं कुर्वन्त्विति ॥</p>
<h3 id="सयकतमनतर-115">संयुक्तमन्त्रः</h3>
<p>शन्ते॒ परे᳚भ्यो॒ गात्रे᳚भ्य॒श्शम॒स्त्वव॑रेभ्यः । शम॒स्थभ्यो॑ म॒ज्जभ्य॒श्शमु॑ ते त॒नुवे॑ भुवत् ॥ [64]</p>
<h3 id="मनतर-115">मन्त्रः</h3>
<p>शन्ते॒ परे᳚भ्यो॒ गात्रे᳚भ्य॒श् शम॒स्त्वव॑रेभ्यः ।<br>
शम॒स्थभ्यो॑ म॒ज्जभ्य॒श् शमु॑ ते त॒नुवे॑ भुवत् ॥ [64]</p>
<h4 id="टक-115">टीका</h4>
<p>6षष्ठी - ते तव परेभ्यो गात्रेभ्यः हविष्ट्वं प्रतिपाद्यमानेभ्यः शं सुखमस्तु । अवरेभ्यः हविष्ट्वं प्रतिपाद्यमानेभ्यश्च शमस्तु । अस्थभ्यः अस्थिभ्यश्च शमस्तु । &lsquo;छन्दस्यपि दृश्यते&rsquo; इत्यनङ् । मज्जभ्यश्च शमस्तु । किं बहुना ते तव तनुवः शरीरस्य शं सुखमेव भुवत् भवतु । तनूशब्द ऊकारान्तोप्यस्ति । भवतेर्लेट् &lsquo;बहुलं छन्दसि&rsquo; इति शपो लुक् &lsquo;लेटोडाटौ&rsquo; इत्यडागमः &lsquo;भूसुवोस्तिङि&rsquo; इति गुणाभावः ॥</p>
<p>इति भट्टभास्करमिश्रविरचिते ज्ञानयज्ञाख्ये यजुर्वेदभाष्ये पञ्चमे काण्डे द्वितीयप्रश्ने द्वादशोनुवाकः ॥
समाप्तो द्वितीयप्रपाठकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/2/">प्रपाठकः २ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः २</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      <a href="https://github.com/vishvAsa/vedAH/actions/workflows/build.yml"><img src="https://github.com/vishvAsa/vedAH/actions/workflows/build.yml/badge.svg"> Built </a> on 2021 Aug 6 01:31:38 UTC. (<a href="http://google.com/search?q=01%3a31%3a38%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
