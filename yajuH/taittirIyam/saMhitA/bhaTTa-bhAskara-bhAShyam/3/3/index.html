<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>वेदे विश्वासटिप्पन्यः  | प्रपाठकः 3</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH/yajuH/taittirIyam/saMhitA/bhaTTa-bhAskara-bhAShyam/3/3/" rel="alternate" type="application/rss+xml" title="वेदे विश्वासटिप्पन्यः" />
    <link href="/vedAH/yajuH/taittirIyam/saMhitA/bhaTTa-bhAskara-bhAShyam/3/3/" rel="feed" type="application/rss+xml" title="वेदे विश्वासटिप्पन्यः" />

    <meta property="og:title" content="प्रपाठकः 3" />
<meta property="og:description" content="तैत्तिरीयसंहितायां तृतीयकाण्डे तृतीयप्रपाठकः ॥ वैकृतविधीनामभिधानम् अनुवाकः १ अतिग्राह्यमन्त्राः ७-९ द्विपदा गायत्री
विश्वेदेवा ऋषयः
संयुक्तमन्त्रः अग्ने॑ तेजस्विन्तेज॒स्वी त्वन्दे॒वेषु॑ भूया॒स्तेज॑स्वन्त॒म्मामायु॑ष्मन्त॒व्ँवर्च॑स्वन्तम्मनु॒ष्ये॑षु कुरु
मन्त्रः अग्ने॑ तेजस्विन्तेज॒स्वी त्वन्दे॒वेषु॑ भूयाः ु
टीका 1अथातिग्राह्यमाणमाग्नेयगृहीतं होष्यन्नवेक्षते - अग्ने तेजस्विन्निति ॥ हे अग्ने तेजस्विन् अतिशयेन दीप्तिमन् त्वं देवेषु मध्ये एवं सर्वदा तेजस्वी भूयाः भक्त्यतिशयेन विच्छेदभीरुरिवाशास्ते ।
मन्त्रः ्तेज॑स्वन्त॒म्मामायु॑ष्मन्त॒व्ँवर्च॑स्वन्तम्मनु॒ष्ये॑षु कुरु ।
टीका मामपि मनुष्येषु मध्ये तेजस्वन्तं अन्येभ्योधिकदीप्तिमन्तं आयुष्मन्तं दीर्घायुषं अन्येभ्योपि वाऽधिकमन्नवन्तं वर्चस्वन्तम् महाबलं महान्तं वा कुरु ॥
मन्त्रः दी॒ख्षायै॑ च त्वा॒ तप॑सश्च॒ तेज॑से जुहोमि ।" />
<meta property="og:type" content="article" />
<meta property="og:url" content="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/" /><meta property="article:section" content="yajuH" />



<meta itemprop="name" content="प्रपाठकः 3">
<meta itemprop="description" content="तैत्तिरीयसंहितायां तृतीयकाण्डे तृतीयप्रपाठकः ॥ वैकृतविधीनामभिधानम् अनुवाकः १ अतिग्राह्यमन्त्राः ७-९ द्विपदा गायत्री
विश्वेदेवा ऋषयः
संयुक्तमन्त्रः अग्ने॑ तेजस्विन्तेज॒स्वी त्वन्दे॒वेषु॑ भूया॒स्तेज॑स्वन्त॒म्मामायु॑ष्मन्त॒व्ँवर्च॑स्वन्तम्मनु॒ष्ये॑षु कुरु
मन्त्रः अग्ने॑ तेजस्विन्तेज॒स्वी त्वन्दे॒वेषु॑ भूयाः ु
टीका 1अथातिग्राह्यमाणमाग्नेयगृहीतं होष्यन्नवेक्षते - अग्ने तेजस्विन्निति ॥ हे अग्ने तेजस्विन् अतिशयेन दीप्तिमन् त्वं देवेषु मध्ये एवं सर्वदा तेजस्वी भूयाः भक्त्यतिशयेन विच्छेदभीरुरिवाशास्ते ।
मन्त्रः ्तेज॑स्वन्त॒म्मामायु॑ष्मन्त॒व्ँवर्च॑स्वन्तम्मनु॒ष्ये॑षु कुरु ।
टीका मामपि मनुष्येषु मध्ये तेजस्वन्तं अन्येभ्योधिकदीप्तिमन्तं आयुष्मन्तं दीर्घायुषं अन्येभ्योपि वाऽधिकमन्नवन्तं वर्चस्वन्तम् महाबलं महान्तं वा कुरु ॥
मन्त्रः दी॒ख्षायै॑ च त्वा॒ तप॑सश्च॒ तेज॑से जुहोमि ।">

<meta itemprop="wordCount" content="8089">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः 3"/>
<meta name="twitter:description" content="तैत्तिरीयसंहितायां तृतीयकाण्डे तृतीयप्रपाठकः ॥ वैकृतविधीनामभिधानम् अनुवाकः १ अतिग्राह्यमन्त्राः ७-९ द्विपदा गायत्री
विश्वेदेवा ऋषयः
संयुक्तमन्त्रः अग्ने॑ तेजस्विन्तेज॒स्वी त्वन्दे॒वेषु॑ भूया॒स्तेज॑स्वन्त॒म्मामायु॑ष्मन्त॒व्ँवर्च॑स्वन्तम्मनु॒ष्ये॑षु कुरु
मन्त्रः अग्ने॑ तेजस्विन्तेज॒स्वी त्वन्दे॒वेषु॑ भूयाः ु
टीका 1अथातिग्राह्यमाणमाग्नेयगृहीतं होष्यन्नवेक्षते - अग्ने तेजस्विन्निति ॥ हे अग्ने तेजस्विन् अतिशयेन दीप्तिमन् त्वं देवेषु मध्ये एवं सर्वदा तेजस्वी भूयाः भक्त्यतिशयेन विच्छेदभीरुरिवाशास्ते ।
मन्त्रः ्तेज॑स्वन्त॒म्मामायु॑ष्मन्त॒व्ँवर्च॑स्वन्तम्मनु॒ष्ये॑षु कुरु ।
टीका मामपि मनुष्येषु मध्ये तेजस्वन्तं अन्येभ्योधिकदीप्तिमन्तं आयुष्मन्तं दीर्घायुषं अन्येभ्योपि वाऽधिकमन्नवन्तं वर्चस्वन्तम् महाबलं महान्तं वा कुरु ॥
मन्त्रः दी॒ख्षायै॑ च त्वा॒ तप॑सश्च॒ तेज॑से जुहोमि ।"/>

      
    

    <script src="/vedAH/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/vedAH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vishvAsa\/vedAH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH\/edit\/content\/\u0022,\u0022mainSections\u0022:[\u0022atharva\u0022],\u0022mainsections\u0022:[\u0022atharva\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/vedAH\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/vedAH\/yajuH\/taittirIyam\/saMhitA\/bhaTTa-bhAskara-bhAShyam\/3\/3\/".replace(basePath, "/");
    pageVars.pageParams = {};
    pageVars.pageSource = "yajuH\/taittirIyam\/saMhitA\/bhaTTa-bhAskara-bhAShyam\/3\/3.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/vedAH/webpack_dist/main-bundle.js"></script>
    <script src="/vedAH/webpack_dist/transliteration-bundle.js"></script>
    <script src="/vedAH/non_webpack_js/disqus.js"></script>
    <script src="/vedAH/webpack_dist/ui_lib-bundle.js"></script>
    <script src="/vedAH/webpack_dist/search-bundle.js"></script>

    <link rel="stylesheet" href="/vedAH/css/fonts.css">
    <link rel="stylesheet" href="/vedAH/css/@fortawesome/fontawesome-free/css/solid.min.css">
    

    <link rel="stylesheet" href="/vedAH/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/" />
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/vedAH/" class="btn col border">
            <i class="fas fa-gopuram ">वेदे विश्वासटिप्पन्यः <br/> प्रपाठकः 3</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः 3">प्रपाठकः 3</h1>
    
    <a id="editLink" class="btn btn-primary"  href="https://github.com/vishvAsa/vedAH/edit/content/yajuH/taittirIyam/saMhitA/bhaTTa-bhAskara-bhAShyam/3/3.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="तततरयसहतय-ततयकणड-ततयपरपठक-">तैत्तिरीयसंहितायां तृतीयकाण्डे तृतीयप्रपाठकः ॥</h2>
<h2 id="वकतवधनमभधनम"><em>वैकृतविधीनामभिधानम्</em></h2>
<h2 id="अनवक-१-अतगरहयमनतर">अनुवाकः १ अतिग्राह्यमन्त्राः</h2>
<p>७-९ द्विपदा गायत्री<br>
विश्वेदेवा ऋषयः</p>
<h3 id="सयकतमनतर">संयुक्तमन्त्रः</h3>
<p>अग्ने॑ तेजस्विन्तेज॒स्वी त्वन्दे॒वेषु॑ भूया॒स्तेज॑स्वन्त॒म्मामायु॑ष्मन्त॒व्ँवर्च॑स्वन्तम्मनु॒ष्ये॑षु कुरु</p>
<h3 id="मनतर">मन्त्रः</h3>
<p>अग्ने॑ तेजस्विन्तेज॒स्वी त्वन्दे॒वेषु॑ भूयाः
ु</p>
<h4 id="टक">टीका</h4>
<p>1अथातिग्राह्यमाणमाग्नेयगृहीतं होष्यन्नवेक्षते - अग्ने तेजस्विन्निति ॥ हे अग्ने तेजस्विन् अतिशयेन दीप्तिमन् त्वं देवेषु मध्ये एवं सर्वदा तेजस्वी भूयाः भक्त्यतिशयेन विच्छेदभीरुरिवाशास्ते ।</p>
<h3 id="मनतर-1">मन्त्रः</h3>
<p>्तेज॑स्वन्त॒म्मामायु॑ष्मन्त॒व्ँवर्च॑स्वन्तम्मनु॒ष्ये॑षु कुरु ।</p>
<h4 id="टक-1">टीका</h4>
<p>मामपि मनुष्येषु मध्ये तेजस्वन्तं अन्येभ्योधिकदीप्तिमन्तं आयुष्मन्तं दीर्घायुषं अन्येभ्योपि वाऽधिकमन्नवन्तं वर्चस्वन्तम् महाबलं महान्तं वा कुरु ॥</p>
<h3 id="मनतर-2">मन्त्रः</h3>
<p>दी॒ख्षायै॑ च त्वा॒ तप॑सश्च॒ तेज॑से जुहोमि ।</p>
<h3 id="मनतर-3">मन्त्रः</h3>
<h4 id="टक-2">टीका</h4>
<p>2जुहोति - दीक्षायै दीक्षायास्तपस उपवासादेश्च सकाशात् यत्तेज उत्पद्यते तन्मे भूयादिति त्वां जुहोमि ॥</p>
<h3 id="सयकतमनतर-1">संयुक्तमन्त्रः</h3>
<p>तेजो॒विद॑सि॒ तेजो॑ मा॒ मा हा॑सी॒न्माऽहन्तेजो॑ हासिष॒म्मा मान्तेजो॑ हासीत्</p>
<h3 id="मनतर-4">मन्त्रः</h3>
<p>ते॒जो॒विद॑सि ।
तेजो॑ मा॒ मा हा॑सीत्  ।</p>
<h4 id="टक-3">टीका</h4>
<p>3हुत्वा वाचयति - तेजोविदसीति ॥ तेजसो वेत्ता लब्धा लम्भयिता वा त्वमसि, त्वंर्त्संबन्धात् मां तेजो मा हासीत् मा त्याक्षीत् । जहातेः लुङि &lsquo;यमरमनमातां सक्च&rsquo; इति सगिटौ ।</p>
<h3 id="मनतर-5">मन्त्रः</h3>
<p>माऽहन्तेजो॑ हासिषम् ।<br>
मा मान्तेजो॑ हासीत् ।</p>
<h4 id="टक-4">टीका</h4>
<p>इदानीं तदहानं द्वेधा प्रार्थयते - माऽहमिति । तेजः तेजोविषया जिहासा मम मा भूत्, तेजसोपि मद्विषया जिहासा मा भूदिति ॥</p>
<h3 id="सयकतमनतर-2">संयुक्तमन्त्रः</h3>
<p>इन्द्रौ॑जस्विन्नोज॒स्वी त्वन्दे॒वेषु॑ भूया॒ ओज॑स्वन्त॒म्मामायु॑ष्मन्त॒व्ँवर्च॑स्वन्तम्मनु॒ष्ये॑ष</p>
<h3 id="मनतर-6">मन्त्रः</h3>
<p>इन्द्रौ॑जस्विन्नोज॒स्वी त्वन्दे॒वेषु॑ भूयाः ।<br>
ओज॑स्वन्त॒म्मामायु॑ष्मन्त॒व्ँवर्च॑स्वन्तम् मनु॒ष्ये॑षु कुरु ।</p>
<h4 id="टक-5">टीका</h4>
<p>4ऐन्द्रमवेक्षते - इन्द्रेति ॥ ओजो बलम् । गतमन्यत् ॥</p>
<h3 id="मनतर-7">मन्त्रः</h3>
<p>ब्रह्म॑णश्च त्वा ख्ष॒त्रस्य॑ चौज॑से जुहोमि ।</p>
<h4 id="टक-6">टीका</h4>
<p>5जुहोति - ब्रह्मण इति ॥ ब्रह्मभिः क्षत्रैश्च यदोज उतद्यते तन्मे भूयादिति त्वां जुहोमि ॥</p>
<h3 id="सयकतमनतर-3">संयुक्तमन्त्रः</h3>
<p>ओजो॒विद॒स्योजो॑ मा॒ मा हा॑सी॒न्माहमोजो॑ हासिष॒म्मा मामोजो॑ हासी॒त्</p>
<h3 id="मनतर-8">मन्त्रः</h3>
<p>ओ॒जो॒विद॑सि ।<br>
ओजो॑ मा॒ मा हा॑सीत् ।<br>
माहमोजो॑ हासिष॒म् ।<br>
मा मामोजो॑ हासीत् ।</p>
<h4 id="टक-7">टीका</h4>
<p>6हुत्वा वाचयति - ओजोविदिति ॥ गतम् ॥</p>
<h3 id="सयकतमनतर-4">संयुक्तमन्त्रः</h3>
<p>सूर्य॑ भ्राजस्विन्भ्राज॒स्वी त्वन्दे॒वेषु॑ भूया॒ भ्राज॑स्वन्त॒म् मामायु॑ष्मन्त॒व्ँवर्च॑स्वन्तम्मनु॒ष्ये॑षु कुरु</p>
<h3 id="मनतर-9">मन्त्रः</h3>
<p>सूर्य॑ भ्राजस्विन्भ्राज॒स्वी त्वन्दे॒वेषु॑ भूयाः ।
भ्राज॑स्वन्त॒म् मामायु॑ष्मन्त॒व्ँवर्च॑स्वन्तम्मनु॒ष्ये॑षु कुरु ।</p>
<h4 id="टक-8">टीका</h4>
<p>7अथ सौर्यमवेक्षते - सूर्य इति ॥ भ्राजो दीप्तिः समानमन्यत् ॥</p>
<h3 id="मनतर-10">मन्त्रः</h3>
<p>वा॒योश्च॑ त्वा॒ऽपाञ्च॒ भ्राज॑से जुहोमि ।</p>
<h4 id="टक-9">टीका</h4>
<p>8जुहोति - वायोरिति ॥ वायुना अद्भिश्च यद्वाजस्संपद्यते तन्मे भूयादिति त्वां जुहोमि ॥</p>
<h3 id="सयकतमनतर-5">संयुक्तमन्त्रः</h3>
<p>सुव॒र्विद॑सि॒ सुव॑र्मा॒ मा हा॑सी॒न्माहꣳ सुव॑र्हासिष॒म्मा माꣳ सुव॑र्हासीत् ।</p>
<h3 id="मनतर-11">मन्त्रः</h3>
<p>सु॒व॒र्विद॑सि ।<br>
सुव॑र्मा॒ मा हा॑सीत्  ।<br>
माहꣳ सुव॑र्हासिष॒म् ।<br>
मा माꣳ सुव॑र्हासीत् ।</p>
<h4 id="टक-10">टीका</h4>
<p>9हुत्वा वाचयति - सुवर्विदिति ॥ गतम् । सुवः स्वर्गम् ॥</p>
<h3 id="सयकतमनतर-6">संयुक्तमन्त्रः</h3>
<p>मयि॑ मे॒धाम्मयि॑ प्र॒जाम्मय्य॒ग्निस्तेजो॑ दधातु॒ मयि॑ मे॒धाम्मयि॑ प्र॒जाम्मयीन्द्र॑ इन्द्रि॒यन्द॑धातु॒ मयि॑ मे॒धाम्मयि॑ प्र॒जाम्मयि॒ सूर्यो॒ भ्राजो॑ दधातु ॥ [2]</p>
<h3 id="मनतर-12">मन्त्रः</h3>
<p>मयि॑ मे॒धाम्मयि॑ प्र॒जाम्मय्य॒ग्निस्तेजो॑ दधातु ।</p>
<p>मयि॑ मे॒धाम्मयि॑ प्र॒जाम्मयीन्द्र॑ इन्द्रि॒यन्द॑धातु ।</p>
<p>मयि॑ मे॒धाम्मयि॑ प्र॒जाम्मयि॒ सूर्यो॒ भ्राजो॑ दधातु  ॥ [2]</p>
<h4 id="टक-11">टीका</h4>
<p>10-12त्रयाणां क्रमेण भक्षमन्त्राः - मयि मेधामित्याद्याः ॥ मेधा ग्रन्थार्थधारणसामर्थ्यम् । प्रजा पुत्रादिः । इन्द्रियं चक्षुरादिशक्तिः । दधातु स्थापयतु । गतमन्यत् ॥</p>
<p>इति तृतीये तृतीये प्रथमोनुवाकः ॥</p>
<h2 id="अनवक-२-सततरपकरणम-परतगरङगमनतरशच">अनुवाकः २ स्तोत्रोपाकरणम्, प्रतिगराङ्गमन्त्राश्च</h2>
<p>विश्वेदेवा ऋषयः</p>
<h3 id="सयकतमनतर-7">संयुक्तमन्त्रः</h3>
<p>वा॒युर्हि॑ङ्क॒र्ताऽग्निᳶ प्र॑स्तो॒ता प्र॒जाप॑ति॒स्साम॒ बृह॒स्पति॑रुद्गा॒ता विश्वे॑ दे॒वा उ॑पगा॒तारो॑ म॒रुत॑ᳶ प्रतिह॒र्तार॒ इन्द्रो॑ नि॒धन॒न्ते दे॒वाᳶ प्रा॑ण॒भृत॑ᳶ प्रा॒णम्मयि॑ दधतु</p>
<h3 id="मनतर-13">मन्त्रः</h3>
<p>वा॒युर्हि॑ङ्क॒र्ता +++(भवति)+++,<br>
अ॒ग्निᳶ  प्र॑स्तो॒ता +++(भवति)+++,<br>
प्र॒जाप॑ति॒स्साम॑ +++(भवति)+++,<br>
बृह॒स्पति॑रुद्गा॒ता+++(भवति)+++,<br>
विश्वे॑ दे॒वा उ॑पगा॒तारः॑  +++(भवन्ति)+++<br>
म॒रुत॑ᳶ प्रतिह॒र्तारः॑ +++(भवन्ति)+++<br>
इन्द्रो॑ नि॒धन᳚म् +++(भवति)+++</p>
<h4 id="टक-12">टीका</h4>
<p>1अथ स्तोत्रोपाकरणं जपति - वायुरिति ॥ हिंकर्ता हिंकारस्य कर्ता वायुर्भवति, प्रस्तोता प्रस्तुवन्नग्निर्भवति । प्रस्तावो गानस्य प्रारम्भः । साम गानं तत्स्वयं प्रजापतिर्भवति, उद्गाता बृहस्पतिर्भवति, उपगातारो विश्वेदेवा भवन्ति, प्रतिहर्तारो मरुतो भवन्ति, निधनं साम्न इन्द्रो भवति ।</p>
<h3 id="मनतर-14">मन्त्रः</h3>
<p>ते दे॒वाᳶ प्रा॑ण॒भृत॑ᳶ प्रा॒णम्मयि॑ दधतु ।</p>
<h4 id="टक-13">टीका</h4>
<p>ते वाय्वादयो हिंकर्ताद्यादिनो देवाः प्राणभृतः साम्नः प्राणं बलं आत्मानं वा बिभ्रतीति प्राणभृतः मयि प्राणं दधतु स्थापयतु । जातावेकवचनम् । प्राणापानादीन् चक्षुश्श्रोत्रादींश्चेति ॥</p>
<h3 id="सयकतमनतर-8">संयुक्तमन्त्रः</h3>
<p>ए॒तद्वै सर्व॑मध्व॒र्युरु॑पाकु॒र्वन्नु॑द्गा॒तृभ्य॑ उ॒पाक॑रोति॒ ते दे॒वाᳶ प्रा॑ण॒भृत॑ᳶ प्रा॒णम्मयि॑ दध॒त्वित्या॑है॒तदे॒व सर्व॑मा॒त्मन्ध॑त्ते</p>
<h3 id="मनतर-15">मन्त्रः</h3>
<p>ए॒तद्वै सर्व॑मध्व॒र्युरु॑पाकु॒र्वन्नु॑द्गा॒तृभ्य॑ उ॒पाक॑रोति ।</p>
<h4 id="टक-14">टीका</h4>
<p>2अथात्र ब्राह्मणम् - एतद्वा इत्यादि ॥ एतत्सर्वमेतानि सर्वाणि वाय्वाद्यात्मकानि हिंकर्त्रादीनि उपाकरोति साम्नि प्रवर्तयत्यध्वर्युः । किं कुर्वन्? उद्गातृभ्य उपाकुर्वन् उपाकरणमिदं जपन् । &lsquo;नपुंसकमनपुंसकेन&rsquo; इति नषुंसकैकशेषः, एकवद्भावश्च ।</p>
<h3 id="मनतर-16">मन्त्रः</h3>
<p>ते दे॒वाᳶ प्रा॑ण॒भृत॑ᳶ प्रा॒णम्मयि॑ दध॒त्वित्या॑ह ।</p>
<h4 id="टक-15">टीका</h4>
<p>किं चायमध्वर्युः ते देवाः प्राणभृतः प्राणं मयि दधत्वित्याह ।</p>
<h3 id="मनतर-17">मन्त्रः</h3>
<p>ए॒तदे॒व सर्व॑मा॒त्मन्ध॑त्ते ।</p>
<h4 id="टक-16">टीका</h4>
<p>यस्मादेवमाह, तस्मादेतत्सर्वं हिंकर्त्रादीनि सर्वाण्यपि आत्मन् धत्ते आत्मनि स्थापयति स्वयमेव हिंकर्तादिना प्रतिपद्यते । &lsquo;सुपां सुलुक्&rsquo; इति सप्तम्याः लुकि &lsquo;न ङिसम्बुध्योः&rsquo; इति नलोपाभावः ॥</p>
<h3 id="सयकतमनतर-9">संयुक्तमन्त्रः</h3>
<p>इडा॑ देव॒हूर्मनु॑र्यज्ञ॒नीर्बृह॒स्पति॑रुक्थाम॒दानि॑ शꣳसिष॒द्विश्वे॑ दे॒वाः [3]  सू॒क्त॒वाच॒ᳶ पृथि॑वि मात॒र्मा मा॑ हिꣳसी॒र्मधु॑ मनिष्ये॒ मधु॑ जनिष्ये॒ मधु॑ वख्ष्यामि॒ मधु॑ वदिष्यामि॒ मधु॑मतीन्दे॒वेभ्यो॒ वाच॑मुद्यासꣳ शुश्रू॒षेण्या᳚म्मनु॒ष्ये᳚भ्य॒स्तम्मा॑ दे॒वा अ॑वन्तु शो॒भायै॑ पि॒तरोऽनु॑ मदन्तु ॥ [4]</p>
<h3 id="मनतर-18">मन्त्रः</h3>
<p>इडा॑ देव॒हूर्, मनु॑र्यज्ञ॒नीर्, बृह॒स्पति॑रुक्थाम॒दानि॑ शꣳसिष॒द् , विश्वे॑ दे॒वास्सू᳚क्त॒वाचः॑  ।</p>
<h4 id="टक-17">टीका</h4>
<p>3आर्त्विज्यं वा करिष्यन् शस्त्रं वा प्रतिगरिष्यन् जपति - इडेति ॥ इडा देवी गौर्वा प्रष्टिर्वा, यामुपह्वयते सा देवहूः देवानामाह्वाता होता । यद्वा - सा देवानां मनुर्यज्ञनीः यज्ञस्य नेता मनुः प्रजापतिः वा बृहस्पतिरुक्थामदानि शस्त्रप्रतिगरादीनि शंसिषत् शंसति शस्त्राणि शंसति मदान् प्रतिगरान् शंसति । शंसेर्लेटि &lsquo;सिब्बहुलं लेटि&rsquo; इति सिप् । उक्थशब्दस्य संहितायां छान्दसं दीर्घत्वम् । विश्वेदेवाः सूक्तवाचः सूक्तवाकस्य वक्तारः सूक्तं सूक्तवाकः, तद्ब्रुवन्तीति सूक्तवाचः । &lsquo;क्विब्वचि&rsquo; इत्यादिना क्विप्दीर्घत्वे । यस्मादेवं सर्वमेतदिडादयः कुर्वन्ति तस्मात्सत्यपि प्रमादे न मे कश्चिदपराधः ।</p>
<h3 id="मनतर-19">मन्त्रः</h3>
<p>पृथि॑वि मात॒र्मा मा॑ हिꣳसीः ।</p>
<h4 id="टक-18">टीका</h4>
<p>तस्मात् हे पृथिवि मातः सर्वस्य रक्षिके मा मा हिंसीः ।</p>
<h3 id="मनतर-20">मन्त्रः</h3>
<p>मधु॑ मनिष्ये ।<br>
मधु॑ जनिष्ये ।<br>
मधु॑ वख्ष्यामि ।<br>
मधु॑ वदिष्यामि ।</p>
<h4 id="टक-19">टीका</h4>
<p>अहं तु मधु मनिष्ये मधुवदेव मनसा चिन्तयिष्यामि ।</p>
<h3 id="मनतर-21">मन्त्रः</h3>
<p>मधु॑मतीन्दे॒वेभ्यो॒ वाच॑मुद्यासꣳ</p>
<p>####### वेदितव्यम् ।</p>
<h4 id="टक-20">टीका</h4>
<p>देवेभ्यो मधुमतीं मधुवदनहेतुं न केवलप्रमादां वाचं उद्यासं वदितुं समर्थो भूयासम् । &lsquo;किदाशिषि&rsquo; इति कित्त्वात् &lsquo;वचिस्वपि&rsquo; इति संप्रसारणम् ।</p>
<h3 id="मनतर-22">मन्त्रः</h3>
<p>शुश्रू॒षेण्या᳚म्मनु॒ष्ये᳚भ्यः +++(वाच॑मुद्यासꣳ)+++</p>
<h4 id="टक-21">टीका</h4>
<p>मनुष्येभ्यः शुश्रूषेण्यां श्रवणीयां श्रुतिसुखहेतुं वाचं उद्यासमित्येव । उभयत्रापि षष्ठ्यर्थे चतुर्थी । सनन्तादौणादिक एण्यप्रत्ययः ।</p>
<h3 id="मनतर-23">मन्त्रः</h3>
<p>तम्मा॑ दे॒वा अ॑वन्तु शो॒भायै॑ ।
पि॒तरोऽनु॑ मदन्तु ॥</p>
<h4 id="टक-22">टीका</h4>
<p>तं मामेवंगुणं देवा अवन्तु रक्षन्तु शोभायै यथा मया कृतं शोभते तथा अनुमदन्तु अनुमोदन्तां, उत्कृष्टत्वेन समीचीनं करोतीति शोभार्थं पितरश्च अनुमोदन्तु । माद्यतेर्व्यत्ययेन शप् ॥</p>
<p>इति तृतीये तृतीये द्वितीयोनुवाकः ॥</p>
<p>अनुवाकः ३ अदाभ्यांशुग्रहमन्त्राः
२३-२५ अनुष्टुप् , आद्या स्वराट्
विश्वेदेवा ऋषयः</p>
<h3 id="सयकतमनतर-10">संयुक्तमन्त्रः</h3>
<p>वस॑वस्त्वा॒ प्र वृ॑हन्तु गाय॒त्रेण॒ छन्द॑सा॒ऽग्नेᳶ प्रि॒यम्पाथ॒ उपे॑हि रु॒द्रास्त्वा॒ प्र वृ॑हन्तु॒ त्रैष्टु॑भेन॒ छन्द॒सेन्द्र॑स्य प्रि॒यम्पाथ॒ उपे᳚ह्यादि॒त्यास्त्वा॒ प्र वृ॑हन्तु॒ जाग॑तेन॒ छन्द॑सा॒ विश्वे॑षान्दे॒वाना᳚म्प्रि॒यम्पाथ॒ उपे॑हि॒</p>
<h3 id="मनतर-24">मन्त्रः</h3>
<p>वस॑वस्त्वा॒ प्र वृ॑हन्तु गाय॒त्रेण॒ छन्द॑सा ।</p>
<h4 id="टक-23">टीका</h4>
<p>1-3उपनद्धस्य राज्ञस्त्रीनंशून्प्रवृहति - वसव इति ॥ वसवस्त्वा प्रवृहन्तु पृथक्कुर्वन्तु । वृहू उद्यमने । गायत्रेण छन्दसा करणेन । गायत्र्येव गायत्रम् । छन्दसि नपुंसके स्वार्थ उपसंख्यानम्' इत्यण् ।</p>
<h3 id="मनतर-25">मन्त्रः</h3>
<p>अग्नेᳶ प्रि॒यम्पाथ॒ उपे॑हि ।</p>
<h4 id="टक-24">टीका</h4>
<p>स त्वं अग्नेः प्रियं पाथः अन्नं तद्भावं अपीहि उपगच्छ ।</p>
<h3 id="मनतर-26">मन्त्रः</h3>
<p>रु॒द्रास्त्वा॒ प्र वृ॑हन्तु॒ त्रैष्टु॑भेन॒ छन्द॑सा  ।<br>
इन्द्र॑स्य प्रि॒यम्पाथ॒ उपे᳚हि ।</p>
<p>आ॒दि॒त्यास्त्वा᳚  प्र वृ॑हन्तु॒ जाग॑तेन॒ छन्द॑सा ।</p>
<p>विश्वे॑षान्दे॒वाना᳚म्प्रि॒यम्पाथ॒ उपे॑हि ।</p>
<h4 id="टक-25">टीका</h4>
<p>एवं रुद्रास्त्वा आदित्यास्त्वा । उभे अपि गते । त्रिष्टुब्जगतीशब्दात् उत्सादित्वादञ् ॥</p>
<h3 id="मनतर-27">मन्त्रः</h3>
<p>मान्दा॑सु ते शुक्र शु॒क्रमा धू॑नोमि ।</p>
<h4 id="टक-26">टीका</h4>
<p>4होतृचमसेन वसतीवरीभ्यो निष्षिच्य द्वादशभिराधावैराधूनोति - मान्दासु ते इत्यादिभिः ॥ आधूयते एभिरित्याधावाः । मान्दादीन्यपां नामानि द्वादश । &lsquo;एतद्वा अपां नामधेयं गुह्यं यदाधावाः&rsquo; इत्यादि च ब्राह्मणम् । मन्दं वहन्तीति मान्दाः । छान्दसस्स्वरः । मदकर्यो वा । मन्दतेर्वा मान्दाः, पचाद्यचि स एव विकारः । तास्वप्सु हे शुक्र सोम ते तव शुक्रं रस माधूनोमि चालयामि &lsquo;ते शुक्र&rsquo; इत्यादि सर्वत्र भन्दनास्वादिष्वनुषज्यते ॥</p>
<h3 id="सयकतमनतर-11">संयुक्तमन्त्रः</h3>
<p>भ॒न्दना॑सु॒ कोत॑नासु॒ नूत॑नासु॒ रेशी॑षु॒ मेषी॑षु॒ वाशी॑षु विश्व॒भृथ्सु॒ माध्वी॑षु ककु॒हासु॒ शक्व॑रीषु [5]<br>
शु॒क्रासु॑ ते शुक्र शु॒क्रमा धू॑नोमि</p>
<h3 id="मनतर-28">मन्त्रः</h3>
<p>भ॒न्दना॑सु +++(ते शुक्र शु॒क्रमा धू॑नोमि  )+++ ।</p>
<h4 id="टक-27">टीका</h4>
<p>5भन्दनासु कल्याणकरीषु । भदि कल्याणे, &lsquo;अनुदात्तेतश्च हलादेः&rsquo; इति युच्प्रत्यये कृते उदात्तत्वम् ॥</p>
<h3 id="मनतर-29">मन्त्रः</h3>
<p>कोत॑नासु +++(ते शुक्र शु॒क्रमा धू॑नोमि  )+++ ।</p>
<h4 id="टक-28">टीका</h4>
<p>6कोतनासु । छान्दसस्स्वरविकारः । कित ज्ञाने, नन्द्यादित्वाल्ल्युः । ज्ञानकरीषु ॥</p>
<h3 id="मनतर-30">मन्त्रः</h3>
<p>नूत॑नासु +++(ते शुक्र शु॒क्रमा धू॑नोमि  )+++ ।</p>
<h4 id="टक-29">टीका</h4>
<p>7नूतनासु प्रत्यग्रासु । नवस्य नू आदेशः, तनच्प्रत्ययः ॥</p>
<h3 id="मनतर-31">मन्त्रः</h3>
<p>रेशी॑षु +++(ते शुक्र शु॒क्रमा धू॑नोमि  )+++ ।</p>
<h4 id="टक-30">टीका</h4>
<p>8रेशीषु शीघ्रगमनेन भुवो हिंसिकासु । रुश रिश हिंसायां, पचाद्यच्, शार्ङ्गरवादिषु द्रष्टव्यः ॥</p>
<h3 id="मनतर-32">मन्त्रः</h3>
<p>मेषी॑षु +++(ते शुक्र शु॒क्रमा धू॑नोमि  )+++ ।</p>
<h4 id="टक-31">टीका</h4>
<p>9मेषीषु स्पर्धिकासु । ततीषु वा । मिष स्पर्धायाम् ॥</p>
<h3 id="मनतर-33">मन्त्रः</h3>
<p>वाशी॑षु +++(ते शुक्र शु॒क्रमा धू॑नोमि  )+++ ।</p>
<h4 id="टक-32">टीका</h4>
<p>10वाशीषु शब्दवतीषु । वाशृ शब्दे, उभयत्रापि तावेव प्रत्ययौ ॥</p>
<h3 id="मनतर-34">मन्त्रः</h3>
<p>वि॒श्व॒भृथ्सु +++(ते शुक्र शु॒क्रमा धू॑नोमि  )+++ ।</p>
<h4 id="टक-33">टीका</h4>
<p>11विश्वभृत्सु विश्वस्य धारिकासु ॥</p>
<h3 id="मनतर-35">मन्त्रः</h3>
<p>माध्वी॑षु +++(ते शुक्र शु॒क्रमा धू॑नोमि  )+++ ।</p>
<h4 id="टक-34">टीका</h4>
<p>12माध्वीषु मधुरसवतीषु । &lsquo;मधोर्ञ च&rsquo; इति मत्वर्थे ञः, &lsquo;ऋत्व्यवास्तु&rsquo; इत्यत्र गुणाभावो यणादेशो निपात्यते, पूर्ववत् ङीप्प्रत्ययः ॥</p>
<h3 id="मनतर-36">मन्त्रः</h3>
<p>ककु॒हासु ++(ते शुक्र शु॒क्रमा धू॑नोमि  )+++ ।</p>
<h4 id="टक-35">टीका</h4>
<p>13ककुहासु ककुभासु । वर्णव्यत्ययः, शब्दान्तरं वा ॥</p>
<h3 id="मनतर-37">मन्त्रः</h3>
<p>शक्व॑रीषु  +++(ते शुक्र शु॒क्रमा धू॑नोमि  )+++ ।</p>
<h4 id="टक-36">टीका</h4>
<p>14शक्वरीषु शक्तिमतीषु । शक्नोतेः क्वनिपि &lsquo;वनोर च&rsquo; इति ङीब्रेफौ ॥</p>
<h3 id="मनतर-38">मन्त्रः</h3>
<p>शु॒क्रासु॑ ते शुक्र शु॒क्रमा धू॑नोमि ।</p>
<h4 id="टक-37">टीका</h4>
<p>15शुक्रासु निर्मलासु वीर्यवतीषु वा । &lsquo;ते शुक्र&rsquo; इत्यादि पुनराम्नायते अनुषङ्गसमाप्तिसूचनार्थम् ॥</p>
<h3 id="मनतर-39">मन्त्रः</h3>
<p>शु॒क्रन्ते॑ शु॒क्रेण॑ गृह्णामि ।<br>
अह्नो॑ रू॒पेण॒ सूर्य॑स्य र॒श्मिभिः॑ ।</p>
<h4 id="टक-38">टीका</h4>
<p>16अथादाभ्यपात्रे अंशूनुपसंगृह्णाति - शुक्रं ते इति ।</p>
<h3 id="मनतर-40">मन्त्रः</h3>
<p>आऽस्मि॑न्नु॒ग्रा अ॑चुच्यवुर्दि॒वो धारा॑ असश्चत ।</p>
<h4 id="टक-39">टीका</h4>
<p>&lsquo;आस्मिन्नुग्राः&rsquo; इत्यादि द्विपदा गायत्री ॥ हे सोम तव शुक्रं वीर्यं शुक्रेण वीर्यवता सोमेन शुक्रात्मना सह गृह्णामि अंशुभिरन्तर्हितमित्यर्थः । अह्नो रूपेण रूपहेतुभिस्सूर्यस्य रश्मिभिः अंशुत्वसामान्याद्रूप्यते । अस्मिन्नुग्राः उद्गूर्णधाराः दिवः द्युलोकात् आचुच्यवुः आच्यवन्ताम् । छान्दसो लुङ्, शपः श्लुः, &lsquo;जुसि च&rsquo; इति गुणः । किंच - असश्चत सश्चतां च पृथिवी । सश्चतिर्गतिकर्मा स एव लुङ्, शपो लुक्, &lsquo;आत्मनेपदेष्वनतः&rsquo; इत्यदादेशः ॥</p>
<h3 id="मनतर-41">मन्त्रः</h3>
<p>क॒कु॒हꣳ रू॒पव्ँवृ॑ष॒भस्य॑ रोचते बृ॒हथ्सोम॒स्सोम॑स्य पुरो॒गाश्शु॒क्रश्शु॒क्रस्य॑ पुरो॒गाः ।</p>
<h4 id="टक-40">टीका</h4>
<p>17अथैनमादायोत्तिष्ठति - ककुहमिति परोष्णिहा स्वराजा ; प्रथमस्य द्वादशाक्षरत्वात्, द्व्यक्षराधिक्याच्च ॥ ककुहं रूपं प्रधानं रूपं वृषभस्य वर्षितुरिन्द्रस्य रोचते शोभते बृहत् महत् । &lsquo;एतद्वा अस्य ककुहं रूपं यद्वृष्टिः&rsquo; इति ब्राह्मणम् । उत्तराभ्यां पादाभ्यामेति - अयं सोमः सोमस्य राज्ञः पुरोगाः पुरस्ताद्गच्छतीति पुरोगाः शुक्रः रसात्मा शुक्रस्य सोमस्य इन्द्रस्य वा पुरोगाः प्रथमगामी । &lsquo;जनसनखन&rsquo; इति विट् &lsquo;विड्वनोः&rsquo; इत्यात्वम् ॥</p>
<h3 id="मनतर-42">मन्त्रः</h3>
<p>यत्ते॑ सो॒मादा᳚भ्य॒न्नाम॒ जागृ॑वि॒ ..
तस्मै॑ ते सोम॒ सोमा॑य॒ स्वाहा</p>
<h4 id="टक-41">टीका</h4>
<p>18आहवनीये जुहोत्यन्वारब्धे यजमाने - यत्ते सोमेति द्विपदा जगती विराड्वा ॥ ग्रहेषु व्याख्याता । हे सोम यत्ते अदाभ्यमनुपहिंसितं जागृवि जागरणशीलं नाम, तस्मै सोमनाम्ने स्वाहेति ॥</p>
<h3 id="मनतर-43">मन्त्रः</h3>
<p>उ॒शिक्त्वन्दे॑व सोम गाय॒त्रेण॒ छन्द॑सा॒ऽग्नेः [6] प्रि॒यम्पाथो॒ अपी॑हि ।</p>
<h4 id="टक-42">टीका</h4>
<p>19अथ प्रदक्षिणमावृत्य राजन्येवांशूनपिसृजति - उशिगिति ॥ हे देव द्योतनवन् सोम उशिक् कान्तस्त्वं सर्वेषां स्थिति हेतुत्वात्सर्वैः कमनीयः । वशेरिङ्प्रत्ययः । स त्वं गायत्रेण छन्दसा अग्नेः प्रियं पाथः अन्नं अपीहि यतस्त्वां प्रवृहन्तमेव सोममपीहि अनुप्रविश । एवमुत्तरयोरपि ॥</p>
<h3 id="सयकतमनतर-12">संयुक्तमन्त्रः</h3>
<p>व॒शी त्वन्दे॑व सोम॒ त्रैष्टु॑भेन॒ छन्द॒सेन्द्र॑स्य प्रि॒यम्पाथो॒ अपी᳚ह्य॒स्मथ्स॑खा॒ त्वन्दे॑व सोम॒ जाग॑तेन॒ छन्द॑सा॒ विश्वे॑षान्दे॒वाना᳚म्प्रि॒यम्पाथो॒ अपी॒हि ।</p>
<h3 id="मनतर-44">मन्त्रः</h3>
<p>व॒शी त्वन्दे॑व सोम॒ त्रैष्टु॑भेन॒ छन्द॑सा ,<br>
इन्द्र॑स्य प्रि॒यम्पाथो॒ अपी᳚हि ।<br>
अ॒स्मथ्स॑खा।</p>
<p>त्वन्दे॑व सोम॒ जाग॑तेन॒ छन्द॑सा  विश्वे॑षान्दे॒वाना᳚म्प्रि॒यम्पाथो॒ अपी॑हि ।</p>
<h4 id="टक-43">टीका</h4>
<p>20-21वशी विधेयीकृतविश्वः अस्मत्सखा वयं सखायो यस्य, उपकारप्रत्युपकारभावेन समानाख्यानः तादृशस्त्वम् । त्रिष्टुब्जगतीशब्दयोरुत्सादित्वमुक्तम् । गतमन्यत् ॥</p>
<h3 id="मनतर-45">मन्त्रः</h3>
<p>आ न॑ᳶ प्रा॒ण ए॑तु परा॒वत॒ आऽन्तरि॑ख्षाद्दि॒वस्परि॑ ।<br>
आयु॑ᳶ पृथि॒व्या अध्य॒मृत॑मसि प्रा॒णाय॑ त्वा ।</p>
<h4 id="टक-44">टीका</h4>
<p>22अंशुं हुत्वा हिरण्यमभिव्यनक्ति - आ न इत्यनुष्टुभा ॥ नोस्मान् प्राण एतु आगच्छतु परावतः दूरादपि । &lsquo;उपसर्गाच्छन्दसि&rsquo; इति वतिः । अन्तरिक्षात् अन्तरिक्षादप्युपरिस्थितः प्राण आगच्छतु । दिवः द्युलोकादप्युपरिष्टात् स्थितः प्राण एत्वित्येव । &lsquo;पञ्चम्याः परावध्यर्थे&rsquo; इति सत्वम् । हे हिरण्य पृथिव्या अधि उपरि आयुः आयुर्हेतुः अमृतं अमृतत्वहेतुश्च त्वमसि । &lsquo;नञो जरमर&rsquo; इत्युत्तरपदान्तोदात्तत्वम् । &lsquo;उदात्तयणः&rsquo; इति पृथिव्या विभक्तेरुदात्तत्वम्, तादृशं त्वां प्राणाय प्राणस्थितये अवजिघ्रामीति ॥</p>
<h3 id="मनतर-46">मन्त्रः</h3>
<p>इ॒न्द्रा॒ग्नी मे॒ वर्च॑ᳵ कृणुता॒व्ँवर्च॒स्सोमो॒ बृह॒स्पतिः॑ ।<br>
वर्चो॑ मे॒ विश्वे॑ दे॒वा वर्चो॑ मे धत्तमश्विना ।</p>
<h4 id="टक-45">टीका</h4>
<p>23वेद्यन्तरद्भिर्मार्जयते - इन्द्राग्नी इत्यनुष्टुब्भ्याम् । तत्र प्रथमा ॥ इन्द्राग्नी मे वर्चः बलं दीप्तिं वा कृणुताम् । &lsquo;धिन्विकृण्व्योर च&rsquo; इत्युप्रत्ययः, अकारश्चान्तादेशः, अतो लोपः । तथा सोमो बृहस्पतिश्च वर्चः कृणुतामित्येव । विश्वे च देवाः वर्चः कृण्वन्तु । हे अश्विना अश्विनौ युवामपि मे वर्चो धत्तं दत्तम् । &lsquo;सुपां सुलुक्&rsquo; इत्याकारः ॥</p>
<h3 id="मनतर-47">मन्त्रः</h3>
<p>द॒ध॒न्वे वा॒ यदी॒मनु॒,..
वोच॒द्ब्रह्मा॑णि॒ वेरु॒ तत् ।<br>
परि॒ विश्वा॑नि॒ काव्या॑ ने॒मिश्च॒क्रमि॑वाभवत् ॥ [7]</p>
<h4 id="टक-46">टीका</h4>
<p>24अथ द्वितीया - दधन्व इति ॥ &lsquo;अनु&rsquo; इति प्रथमपादान्तः । वाशब्दस्समुच्चये । इन्द्राग्न्यादयो मे वर्चः कृण्वन्तु, अहमपि तदर्थमेवं करोमीति पूर्वापेक्षया समुच्चयः । &lsquo;ईम्&rsquo; इति पादपूरणे । दधन्वे अवगच्छामि धारयामि । धवि गतौ, इदित्त्वान्नुम्, छान्दसो लिट् । यत् यानि वचनानि । व्यत्ययेनैकवचनम् । अनुवोचत् अनुब्रवीति अनुशास्ति सामर्थ्यात् ऋषिः । छान्दसो लुङ्, &lsquo;बहुलं छन्दस्यमाङ्योगेऽपि&rsquo; इत्यडभावः । ब्रह्माणि परिबृढानि कर्माणि ज्योतिष्टोमदीनि । कस्याधिकारिणः? वेः गृहस्थस्योक्तानि । वेतेः प्रजननकर्म्णः औणादिको डिप्रत्ययः । यद्वा - गतिकर्मणः - वेतव्यस्य गन्तव्यस्य यज्ञस्य यानि कर्माणि दीक्षादीनि कर्तव्यानि तत् तानि । पूर्ववद्वचनव्यत्ययः । तानि सर्वाण्यनुक्रमेण दधन्वे तेषामेवेन्द्राग्न्यादीनां प्रसादेन इति । [उ इति] पादपूरणे अवधारणे वा । तान्येवेति । यद्वा - &lsquo;वेतेः&rsquo; इति वेतेर्विचि गुणे वेरिति पुरुषार्थानां वेदयिता वेद उच्यते । वेदो यानि कर्माण्यनुशास्तीति स एवार्थः । अधुना वेदो विशेष्यते - विश्वानि काव्या कवनीयानि कार्याणि विधेयानि कर्माणि कर्मसाध्यानि वा फलानि पर्यभवत् परिभवति कार्त्स्न्येन प्राप्नोति श्रेयोर्थिभ्यः प्रकाशयति । नेमिश्चक्रमिव यथा नेमिश्चक्रं सर्वतः प्राप्य धारयति तथेति । पूर्ववच्छान्दसो लङ् । कु शब्दे, &lsquo;ओरावश्यके&rsquo; इति ण्यप्रत्यथः ॥</p>
<p>इति तृतीये तृतीये तृतीयोनुवाकः ॥</p>
<h2 id="अनवक-४-अदभयशगरहमनतरबरहमणम">अनुवाकः ४ अदाभ्यांशुग्रहमन्त्रब्राह्मणम्</h2>
<p>विश्वेदेवा ऋषयः</p>
<h3 id="सयकतमनतर-13">संयुक्तमन्त्रः</h3>
<p>ए॒तद्वा अ॒पान्ना॑म॒धेय॒ङ्गुह्य॒य्ँयदा॑धा॒वा मान्दा॑सु ते शुक्र शु॒क्रमा धू॑नो॒मीत्या॑हा॒पामे॒व ना॑म॒धेये॑न॒ गुह्ये॑न दि॒वो वृष्टि॒मव॑ रुन्द्धे</p>
<h3 id="मनतर-48">मन्त्रः</h3>
<p>ए॒तद्वा अ॒पान्ना॑म॒धेय॒ङ्गुह्यँ॒य् ,<br>
यदा॑धा॒वा मान्दा॑सु ते शुक्र शु॒क्रमा धू॑नो॒मीत्या॑ह ।<br>
अ॒पामे॒व ना॑म॒धेये॑न॒ गुह्ये॑न दि॒वो वृष्टि॒मव॑ रुन्द्धे ।</p>
<h4 id="टक-47">टीका</h4>
<p>&lsquo;अथैतेषां मन्त्राणां ब्राह्मणम् - एतद्वा इत्यादि ॥ सामान्यविवक्षया एकवचनम् । अपामेतानि गुह्यानि गोपनीयानि यदाधावानां मान्दादीनि द्वादशानामाधावानाम् । यथोक्तमाचार्येण - &lsquo;द्वादशभिराधावैराधावनामकैराधूनोति&rsquo; इति । तस्मादेतैर्नामभिराधावने क्रियमाणे आपस्तृप्ता दिवो वृष्टिमुत्पादयन्ति; सर्वस्थितिहेतुत्वादस्य ॥</p>
<h3 id="मनतर-49">मन्त्रः</h3>
<p>शु॒क्रन्ते॑ शु॒क्रेण॑ गृह्णा॒मीत्या॑ह ।</p>
<h4 id="टक-48">टीका</h4>
<p>2शुक्रं ते इत्यदाभ्यग्रहणमन्त्रः ॥ &lsquo;अह्नो रूपेण सूर्यस्य रश्मिभिः&rsquo; इति यद्द्वयमुपात्तं, तदभिप्रायमाह – एतद्वा इति । विशेषणोपादानसामर्थ्याद्विशिष्टमह्नो रूपं गृह्यते यद्वृष्टेरुत्पादकं भवति । सूर्यरश्मीनां च वृष्टिकारणतया पृथगुपादानात् तद्विरहितं यद्रात्रिप्रायमह्नो रूपं तेन सूर्यरश्मिभिश्च शुक्रं रसं गृह्णामीति वदन् दिवो वृष्टिं च्यावयति पातयतीति । तत्रैव मन्त्रे &lsquo;आस्मिन्नुग्राः&rsquo; इति यदाह एतद्यथा यजुषाभिहितं तथा भवत्येव । यजुरिति मन्त्रनाम, यजुर्वेदाम्नातो वा मन्त्रो यजुरित्युच्यते ॥</p>
<h3 id="सयकतमनतर-14">संयुक्तमन्त्रः</h3>
<p>ए॒तद्वा अह्नो॑ रू॒पय्ँयद्रात्रि॒स्सूर्य॑स्य र॒श्मयो॒ वृष्ट्या॑ ईश॒तेऽह्न॑ ए॒व रू॒पेण॒ सूर्य॑स्य र॒श्मिभि॑र्दि॒वो वृष्टि॑ञ्च्यावय॒त्याऽस्मि॑न्नु॒ग्राः [8]  अ॒चु॒च्य॒वु॒रित्या॑ह यथाय॒जुरे॒वैतत्क॑कु॒हꣳ रू॒पव्ँवृ॑ष॒भस्य॑ रोचते बृ॒हदित्या॑है॒तद्वा अ॑स्य ककु॒हꣳ रू॒पय्ँयद्वृष्टी॑ रू॒पेणै॒व वृष्टि॒मव॑ रुन्द्धे</p>
<h3 id="मनतर-50">मन्त्रः</h3>
<p>ए॒तद्वा अह्नो॑ रू॒पय्ँयद्रात्रि॒स्सूर्य॑स्य र॒श्मयो॒ वृष्ट्या॑ ईशते ।</p>
<p>अह्न॑ ए॒व रू॒पेण॒ सूर्य॑स्य र॒श्मिभि॑र्दि॒वो वृष्टि॑ञ्च्यावयति ।</p>
<p>आऽस्मि॑न्नु॒ग्राः [8] अ॒चु॒च्य॒वु॒रित्या॑ह ।</p>
<p>य॒था॒य॒जुरे॒वैतत् ।</p>
<p>क॑कु॒हꣳ रू॒पव्ँवृ॑ष॒भस्य॑ रोचते बृ॒हदित्या॑ह ।<br>
ए॒तद्वा अ॑स्य ककु॒हꣳ रू॒पय्ँयद्वृष्टी॑ रू॒पेणै॒व वृष्टि॒मव॑ रुन्द्धे ।</p>
<h4 id="टक-49">टीका</h4>
<p>3ककुहमिति आदायोत्थानमन्त्रः ॥ एतद्वा इति । सर्वलोकस्थितिहेतुत्वात् इन्द्रस्य प्रधानं रूपं वृष्टिरिति । ततश्च संकीर्तनाद्वृष्टेः स्वरूपं वृष्टिं लभते ॥</p>
<h3 id="सयकतमनतर-15">संयुक्तमन्त्रः</h3>
<p>यत्ते॑ सो॒मादा᳚भ्य॒न्नाम॒ जागृ॒वीत्या॑है॒ष ह॒ वै ह॒विषा॑ ह॒विर्य॑जति॒ योऽदा᳚भ्यङ्गृही॒त्वा सोमा॑य जु॒होति॒ परा॒ वा ए॒तस्यायु॑ᳶ प्रा॒ण ए॑ति [9] योऽꣳ॑शुङ्गृ॒ह्णात्या न॑ᳶ प्रा॒ण ए॑तु परा॒वत॒ इत्या॒हायु॑रे॒व प्रा॒णमा॒त्मन्ध॑त्ते॒ऽमृत॑मसि प्रा॒णाय॒ त्वेति॒ हिर॑ण्यम॒भि व्य॑नित्य॒मृत॒व्ँवै हिर॑ण्य॒मायु॑ᳶ प्रा॒णो॑ऽमृते॑नै॒वायु॑रा॒त्मन्ध॑त्ते श॒तमा॑नम्भवति श॒तायु॒ᳶ पुरु॑षश्श॒तेन्द्रि॑य॒ आयु॑ष्ये॒वेन्द्रि॒ये प्रति॑ तिष्ठति</p>
<h3 id="मनतर-51">मन्त्रः</h3>
<p>यत्ते॑ सो॒मादा᳚भ्य॒न्नाम॒ जागृ॒वीत्या॑ह ।<br>
एष ह॒ वै ह॒विषा॑ ह॒विर्य॑जति ।<br>
योऽदा᳚भ्यङ्गृही॒त्वा सोमा॑य जु॒होति।</p>
<h4 id="टक-50">टीका</h4>
<p>4यत्ते सोममिति होममन्त्रः ॥ एष खलु हविषा हविर्यजति योदाभ्यं गृहीत्वा सोमाय जुहोतीति मन्त्रो वदतीति भावः ।
Mantra</p>
<p>परा॒ वा ए॒तस्यायु॑ᳶ प्रा॒ण ए॑ति ।<br>
योऽꣳ॑शुङ्गृ॒ह्णाति ।<br>
आ न॑ᳶ प्रा॒ण ए॑तु परा॒वत॒ इत्या॑ह  ।</p>
<h4 id="टक-51">टीका</h4>
<p>परा वा इत्यादि । परैति विनश्यत्यायुश्च प्राणश्च । तस्मादंशुं हुत्वा &lsquo;आ नः प्राणः&rsquo; इति हिरण्यमभिव्यनन्नाह ।
Mantra
आयु॑रे॒व प्रा॒णमा॒त्मन्ध॑त्ते ।</p>
<h4 id="टक-52">टीका</h4>
<p>आयुः प्राणं चात्मनि स्थापयति ।
Mantra
अमृत॑मसि प्रा॒णाय॒ त्वेति॒ हिर॑ण्यम॒भि व्य॑निति ।<br>
अ॒मृत॒व्ँवै हिर॑ण्य॒म् , आयु॑ᳶ प्रा॒णो॑ऽमृते॑नै॒वायु॑रा॒त्मन्ध॑त्ते ।</p>
<h4 id="टक-53">टीका</h4>
<p>अमृतमसीति । तत्रैव मन्त्रे &lsquo;अमृतमसि&rsquo; इति यदाह, यच्च हिरण्यमभिव्यनिति तेनामृतात्मना हिरण्येन आत्मन्यायुर्धत्ते ।
Mantra
श॒तमा॑नम्भवति ।<br>
श॒तायु॒ᳶ पुरु॑षश्श॒तेन्द्रि॑य॒ आयु॑ष्ये॒वेन्द्रि॒ये प्रति॑ तिष्ठति ।</p>
<h4 id="टक-54">टीका</h4>
<p>शतमानमित्यादि । व्याख्यातम् । आयुषीन्द्रिये वीर्ये च प्रतिष्ठितो भवति ॥</p>
<h3 id="सयकतमनतर-16">संयुक्तमन्त्रः</h3>
<p>अ॒प उप॑ स्पृशति भेष॒जव्ँवा आपो॑ भेष॒जमे॒व कु॑रुते ॥  [10]</p>
<h3 id="मनतर-52">मन्त्रः</h3>
<p>अ॒प उप॑ स्पृशति ।<br>
भे॒ष॒जव्ँवा आपो॑ भेष॒जमे॒व कु॑रुते ॥</p>
<h4 id="टक-55">टीका</h4>
<p>5अप उपस्पृशतीत्यादि ॥ गतम् । &lsquo;इन्द्राग्नी मे&rsquo; इत्यादिभिः अन्तर्वेद्यद्भिर्मार्जयन्ते इति ॥</p>
<p>इति तृतीये तृतीये चतुर्थोनुवाकः ॥</p>
<h2 id="अनवक-५-दवदशहवशष-पषनगरहखय-उनमनवशष">अनुवाकः ५ द्वादशाहविशेषाः पृष्निग्रहाख्या उन्मानविशेषाः</h2>
<p>विश्वेदेवा ऋषयः</p>
<h3 id="मनतर-53">मन्त्रः</h3>
<p>वा॒युर॑सि प्रा॒णो नाम॑ सवि॒तुराधि॑पत्येऽपा॒नम्मे॑ दाः।</p>
<h4 id="टक-56">टीका</h4>
<p>1अथ पृश्नीनां ग्रहणं - संतृप्तं राजानं दशधा व्यूह्याभिमृशति - वायुरसि प्राणो नामेत्यादिभिः दश भागान्, ते एते संवत्सरसाक्षीये[ध्ये]ष्वहस्सु गृह्यन्ते । यत्र क्वचैवैतान् गृह्णीयादित्येतदपरम् । तत्रादितः पञ्च यजूंषि, उत्तराः पञ्च एकपदा गायत्र्यः &lsquo;ऋतस्य त्वा व्योमने&rsquo; इत्यादयः ॥ हे सोम वायुरसि बहिः प्राणो नामासि पीतस्त्वमेव । यज्ञद्वारेण वृष्ट्यादिक्रमेण च सर्वं त्वया प्रेर्यते । स त्वं सवितुराधिपत्ये स्थित्वा अपानं अपानादिं मे मह्यं दाः देहि । सर्वप्राणवृत्तीनामुपलक्षणतया प्रधानयोरुपादानम् । ब्राह्मणं च भवति &lsquo;प्राणापानावेवावरुन्धे&rsquo; इति । पीतः स त्वं मम प्राणादीन् सम्यक्प्रेरयसि । ददातेर्लेटि शपो लुक् । अधिपतिशब्दाद्ब्राह्मणादित्वात् ष्यञ् ॥</p>
<h3 id="मनतर-54">मन्त्रः</h3>
<p>चख्षु॑रसि॒ श्रोत्र॒न्नाम॑ धा॒तुराधि॑पत्य॒ आयु॑र्मे दाः ।</p>
<h4 id="टक-57">टीका</h4>
<p>2चक्षुरसि श्रोत्रादिकं च त्वमेव नामासि पीतः तत्सामर्थ्योत्पादनात् । स त्वं धातुः सर्वस्य विधातुरारिधपत्ये स्थित्वा आयुर्मे मह्यं देहि सर्वेन्द्रियसामर्थ्योपेतं दीर्घमायुर्मे देहि ॥</p>
<h3 id="मनतर-55">मन्त्रः</h3>
<p>रू॒पम॑सि॒ वर्णो॒ नाम॒ बृह॒स्पते॒राधि॑पत्ये प्र॒जाम्मे॑ दाः ।</p>
<h4 id="टक-58">टीका</h4>
<p>3रूपमसि शोभनं वर्णो मृजा च त्वमेवासि पीतः । स त्वं रूपादिसमृद्धिकारिणः बृहस्पतेराधिपत्ये स्थित्वा प्रजां प्रजननशक्तिं रूपादिसमृद्धिं पुत्रादिपोषं मे देहि ॥</p>
<h3 id="मनतर-56">मन्त्रः</h3>
<p>ऋ॒तम॑सि स॒त्यन्नामेन्द्र॒स्याधि॑पत्ये ख्ष॒त्रम्मे॑ दाः ।</p>
<h4 id="टक-59">टीका</h4>
<p>4ऋतमसि सत्यं त्वमेवासि । मानसं तथ्यमृतं, वाचिकं सत्यं, तदुभयमपि त्वत्पानाद्भवति । स त्वमिन्द्रस्य सत्यात्मनः आधिपत्ये स्थित्वा क्षत्रं बलं सत्यहेतुकं मे देहि ॥</p>
<h3 id="मनतर-57">मन्त्रः</h3>
<p>भू॒तम॑सि॒ भव्य॒न्नाम॑ पितृ॒णामाधि॑पत्ये॒ऽपामोष॑धीना॒ङ्गर्भ॑न्धाः ।</p>
<h4 id="टक-60">टीका</h4>
<p>5भूतमसि, भव्यं वर्तमानं, उपलक्षणत्वाच्च भविष्यच्च त्वमेवासि त्रैकाल्यवर्ती त्वमेव सः यज्ञद्वारेण जनयसि, स त्वं पितॄणां जनयितॄणाम् ॥</p>
<h3 id="मनतर-58">मन्त्रः</h3>
<p>ऋ॒तस्य॑ त्वा॒ व्यो॑मने +++(गृण्हामि)+++।</p>
<h4 id="टक-61">टीका</h4>
<p>6ऋतस्य व्योम पृथिवी । ब्राह्मणं च भवति &lsquo;द्यावापृथिव्योर्हि यज्ञः&rsquo; इति, &lsquo;इयं वा ऋतस्य व्योम&rsquo; इति च । पृथिवीजयार्थं त्वां गृह्णामीति । तादर्थ्ये चतुर्थी । अवतेर्मनिन्प्रत्यये &lsquo;ज्वरत्वर&rsquo; इत्यादिना ऊठि गुणः, उपधालोपाभावश्छान्दसः, विविधं ओम व्योम इति प्रादिसमासे अव्ययपूर्वपदप्रकृतिस्वरत्वम्; &lsquo;उदात्तस्वरितयोर्यणः&rsquo; इत्योकारस्स्वर्यते ॥</p>
<h3 id="मनतर-59">मन्त्रः</h3>
<p>ऋ॒तस्य॑ [11]  त्वा॒ विभू॑मने +++(गृण्हामि)+++।</p>
<h4 id="टक-62">टीका</h4>
<p>7ऋतस्य विभूम विविधं भावयितृ अवकाशप्रदानादिना अन्तरिक्षम्, ब्राह्मणं च - &lsquo;अन्तरिक्षं वा ऋतस्य विभूम&rsquo; इति, &lsquo;अन्तरिक्षे हि यज्ञः&rsquo; इति च । अन्तरिक्षस्य जयार्थं त्वां गृह्णामीति । सर्वत्र पूर्ववत्प्रत्ययस्स्वरश्च, गुणाभावश्छान्दसः ॥</p>
<h3 id="मनतर-60">मन्त्रः</h3>
<p>ऋ॒तस्य॑ त्वा॒ विध॑र्मणे +++(गृण्हामि)+++।</p>
<h4 id="टक-63">टीका</h4>
<p>8ऋतस्य विधर्म विविधं धारयितृ वृष्ट्यादिना द्यौः देवलोकः । &lsquo;द्यौर्वा ऋतस्य विधर्म&rsquo; इत्यादि ब्राह्मणम् । प्रत्ययादि पूर्ववत् ॥</p>
<h3 id="मनतर-61">मन्त्रः</h3>
<p>ऋ॒तस्य॑ त्वा स॒त्याय॑ +++(गृण्हामि)+++ ।</p>
<h4 id="टक-64">टीका</h4>
<p>9ऋतस्य सत्यं अविनाशित्वं, तत्कारिण्यो दिशः । दिक्षु हि विस्तीर्णे नश्यतीति । यद्वा - ऋतस्य सत्यं सद्भावः तच्च प्रागादिदिशाम् । ब्राह्मणं च - &lsquo;दिशो वा ऋतस्य सत्यम्&rsquo; इति ॥</p>
<h3 id="मनतर-62">मन्त्रः</h3>
<p>ऋ॒तस्य॑ त्वा॒ ज्योति॑षे +++(गृण्हामि)+++ ।</p>
<h4 id="टक-65">टीका</h4>
<p>10ऋतस्य ज्योतिः सुवर्गः सुखैकरूपः, तत्र हि यज्ञो द्योतते फलसंपत्त्या विराजते । ब्राह्मणं च &lsquo;सुवर्गो वै लोक ऋतस्य ज्योतिः&rsquo; इति ॥</p>
<h3 id="सयकतमनतर-17">संयुक्तमन्त्रः</h3>
<p>प्र॒जाप॑तिर्वि॒राज॑मपश्य॒त्तया॑ भू॒तञ्च॒ भव्य॑ञ्चासृजत॒ तामृषि॑भ्यस्ति॒रो॑ऽदधा॒त्ताञ्ज॒मद॑ग्नि॒स्तप॑साऽपश्य॒त्तया॒ वै स पृश्ञी॒न्कामा॑नसृजत॒ तत्पृ॑श्ञीनाम्पृश्ञि॒त्वम्यत्पृश्ञ॑यो गृ॒ह्यन्ते॒ पृश्ञी॑ने॒व तैᳵ कामा॒न्यज॑मा॒नोऽव॑ रुन्द्धे</p>
<h3 id="मनतर-63">मन्त्रः</h3>
<p>प्र॒जाप॑तिर्वि॒राज॑मपश्यत् ।<br>
तया॑ भू॒तञ्च॒ भव्य॑ञ्चासृजत ।<br>
तामृषि॑भ्यस्ति॒रो॑ऽदधात् ।</p>
<h4 id="टक-66">टीका</h4>
<p>11अथैतेषां पृश्नीनामेव ब्राह्मणं - प्रजापतिरित्यादि ॥ विराड्दशाक्षरा, गौर्वा । ऋषिभ्यस्तिरोदधात् तिरोहितामकरोत् ।</p>
<h3 id="मनतर-64">मन्त्रः</h3>
<p>ताञ्ज॒मद॑ग्नि॒स्तप॑साऽपश्यत् ।<br>
तया॒ वै स पृश्ञी॒न्कामा॑नसृजत ।</p>
<h4 id="टक-67">टीका</h4>
<p>जमदग्निस्तां दृष्ट्वा विराजं पृश्नीन् कामहेतुभूतान् अत एव कामान् सर्वैः काम्यमानान् प्राणादिकामधुक्त्वात् &lsquo;वायुरसि प्राणो नाम&rsquo; इत्यादिकान् ग्रहान् असृजत,</p>
<h3 id="मनतर-65">मन्त्रः</h3>
<p>तत्पृ॑श्ञीनाम्पृश्ञि॒त्वम् ।<br>
यत्पृश्ञ॑यो गृ॒ह्यन्ते ।<br>
पृश्ञी॑ने॒व तैᳵ कामा॒न्यज॑मा॒नोऽव॑ रुन्द्धे ।</p>
<h4 id="टक-68">टीका</h4>
<p>तत्पृश्निग्रहाणां पृश्नित्वम्, पृश्निस्थान्कामान् प्राणादीन् दश यजमानोवरुन्धे ।</p>
<h3 id="सयकतमनतर-18">संयुक्तमन्त्रः</h3>
<p>वा॒युर॑सि प्रा॒णः [12]  नामेत्या॑ह प्राणापा॒नावे॒वाव॑ रुन्द्धे॒</p>
<h3 id="मनतर-66">मन्त्रः</h3>
<p>वा॒युर॑सि प्रा॒णो नामेत्या॑ह ।<br>
प्रा॒णा॒पा॒नावे॒वाव॑ रुन्द्धे ।</p>
<h4 id="टक-69">टीका</h4>
<p>अधुना ग्रहान् तांश्च क्रमेण दर्शयति वायुरसीत्यादि । सर्वप्राणतृप्त्युपलक्षणं प्राणापानग्रहणम् ॥</p>
<h3 id="मनतर-67">मन्त्रः</h3>
<p>चख्षु॑रसि॒ श्रोत्र॒न्नामेत्या॑ह ।<br>
आयु॑रे॒वाव॑ रुन्द्धे ।</p>
<h4 id="टक-70">टीका</h4>
<p>12आयुरेवेति चक्षुराद्युपेतम् ॥</p>
<h3 id="मनतर-68">मन्त्रः</h3>
<p>रू॒पम॑सि॒ वर्णो॒ नामेत्या॑ह प्र॒जामे॒वाव॑ रुन्द्धे ।</p>
<h4 id="टक-71">टीका</h4>
<p>13रूपं प्रजां रूपवर्णोपेतम् ॥</p>
<h3 id="मनतर-69">मन्त्रः</h3>
<p>ऋ॒तम॑सि स॒त्यन्नामेत्या॑ह ख्ष॒त्रमे॒वाव॑ रुन्द्धे ।<br>
भू॒तम॑सि॒ भव्य॒न्नामेत्या॑ह ।</p>
<h4 id="टक-72">टीका</h4>
<p>14क्षत्रमिति ॥ बलं सत्यहेतुकम् ॥</p>
<h3 id="सयकतमनतर-19">संयुक्तमन्त्रः</h3>
<p>प॒शवो॒ वा अ॒पामोष॑धीना॒ङ्गर्भ॑ᳶ प॒शूने॒व [13]<br>
अव॑ रुन्द्ध ए॒ताव॒द्वै पुरु॑षम्प॒रित॒स्तदे॒वाव॑ रुन्द्ध ऋ॒तस्य॑ त्वा॒ व्यो॑मन॒ इत्या॑ह</p>
<h3 id="मनतर-70">मन्त्रः</h3>
<p>प॒शवो॒ वा अ॒पामोष॑धीना॒ङ्गर्भः॑ ।<br>
प॒शूने॒वाऽव॑ रुन्द्धे ।</p>
<h4 id="टक-73">टीका</h4>
<p>15पशवो वा इति ॥ परम्परया अबादिप्रभवत्वात् ।</p>
<h3 id="मनतर-71">मन्त्रः</h3>
<p>ए॒ताव॒द्वै पुरु॑षम्प॒रित॒स्तदे॒वाव॑ रुन्द्धे ।<br>
ऋ॒तस्य॑ त्वा॒ व्यो॑मन॒ इत्या॑ह ।</p>
<h4 id="टक-74">टीका</h4>
<p>एतावदिति । पुरुषस्य परिकरवत् प्रत्यासज्ज्य स्थितं एतावत्प्राणादि पश्वन्तमेतत्सर्वमवरुन्धे एभिः पृश्निभिः दशभिः । &lsquo;अभितःपरितः&rsquo; इति द्वितीया ॥</p>
<h3 id="सयकतमनतर-20">संयुक्तमन्त्रः</h3>
<p>इ॒यव्ँवा ऋ॒तस्य॒ व्यो॑मे॒मामे॒वाभि ज॑यत्यृ॒तस्य॑ त्वा॒ विभू॑मन॒ इत्या॑हा॒न्तरि॑ख्ष॒व्ँवा ऋ॒तस्य॒ विभू॑मा॒न्तरि॑ख्षमे॒वाभि ज॑यत्यृ॒तस्य॑ त्वा॒ विध॑र्मण॒ इत्या॑ह॒ द्यौर्वा ऋ॒तस्य॒ विध॑र्म॒ दिव॑मे॒वाभि ज॑यत्यृ॒तस्य॑ [14]  त्वा॒ स॒त्यायेत्या॑ह</p>
<h3 id="मनतर-72">मन्त्रः</h3>
<p>इ॒यव्ँवा ऋ॒तस्य॒ व्यो॑मे॒मामे॒वाभि ज॑यति ।<br>
ऋ॒तस्य॑ त्वा॒ विभू॑मन॒ इत्या॑ह । <br>
अ॒न्तरि॑ख्ष॒व्ँवा ऋ॒तस्य॒ विभू॑मा॒न्तरि॑ख्षमे॒वाभि ज॑यति ।<br>
ऋ॒तस्य॑ त्वा॒ विध॑र्मण॒ इत्या॑ह ।<br>
द्यौर्वा ऋ॒तस्य॒ विध॑र्म॒ दिव॑मे॒वाभि ज॑यति ।<br>
ऋ॒तस्य॑ त्वा॒ स॒त्यायेत्या॑ह ।</p>
<h4 id="टक-75">टीका</h4>
<p>16-18इयं वा इति ॥ पृथिवी यज्ञश्च विविधं रक्षितौ &lsquo;द्यावापृथिव्योर्हि यज्ञः&rsquo; इति । तस्मात् षष्ठेन पृश्निना पृथिवीमेवाभिजयति । एवमुत्तरेषु द्रष्टव्यम् ॥</p>
<h3 id="सयकतमनतर-21">संयुक्तमन्त्रः</h3>
<p>दिशो॒ वा ऋ॒तस्य॑ स॒त्यन्दिश॑ ए॒वाभि ज॑यत्यृ॒तस्य॑ त्वा॒ ज्योति॑ष॒ इत्या॑ह</p>
<h3 id="मनतर-73">मन्त्रः</h3>
<p>दिशो॒ वा ऋ॒तस्य॑ स॒त्यन्दिश॑ ए॒वाभि ज॑यति ।<br>
ऋ॒तस्य॑ त्वा॒ ज्योति॑ष॒ इत्या॑ह ।</p>
<h4 id="टक-76">टीका</h4>
<p>19दिशो वा इति ॥ यज्ञस्य सत्यत्वस्य दिगधीनत्वाद्दिक्षु हि विस्तीर्णं अनपायं भवतीति ॥</p>
<h3 id="सयकतमनतर-22">संयुक्तमन्त्रः</h3>
<p>सुव॒र्गो वै लो॒क ऋ॒तस्य॒ ज्योति॑स्सुव॒र्गमे॒व लो॒कम॒भि ज॑यत्ये॒ताव॑न्तो॒ वै दे॑वलो॒कास्ताने॒वाभि ज॑यति॒ दश॒ सम्प॑द्यन्ते॒ दशा᳚ख्षरा वि॒राडन्न॑व्ँवि॒राड्वि॒राज्ये॒वान्नाद्ये॒ प्रति॑ तिष्ठति ॥[15]</p>
<h3 id="मनतर-74">मन्त्रः</h3>
<p>सु॒व॒र्गो वै लो॒क ऋ॒तस्य॒ ज्योति॑स्सुव॒र्गमे॒व लो॒कम॒भि ज॑यति ।<br>
ए॒ताव॑न्तो॒ वै दे॑वलो॒कास्ताने॒वाभि ज॑यति ।</p>
<h4 id="टक-77">टीका</h4>
<p>20सुवर्ग इति ॥ यज्ञस्य द्योतनस्थानं स्वर्गः, तत्र हि यज्ञो द्योतते फलाविर्भावेन । एतावन्त इत्यादि । पृथिव्यादिस्वर्गान्ता देवलोकाः यज्ञाधिकरणत्वेन देवस्थानानि, तान् सर्वानभिजयत्येतेन पञ्चाभिः पृश्निभिः ।</p>
<h3 id="मनतर-75">मन्त्रः</h3>
<p>दश॒ सम्प॑द्यन्ते ।
दशा᳚ख्षरा वि॒राडन्न॑व्ँवि॒राड्वि॒राज्ये॒वान्नाद्ये॒ प्रति॑ तिष्ठति ॥</p>
<h4 id="टक-78">टीका</h4>
<p>दश सम्पद्यन्ते इत्यादि । गतम् । विराजमानेऽन्नाद्ये प्रतितिष्ठति । अन्नस्यादनमन्नाद्यं छान्दसो यत् ॥</p>
<p>इति तृतीये तृतीये पञ्चमोनुवाकः ॥</p>
<h2 id="अनवक-६-गवमयनक-परसजञक-अतगरहय">अनुवाकः ६ गवामयनिका परःसंज्ञका अतिग्राह्याः</h2>
<p>विश्वेदेवा ऋषयः</p>
<h3 id="सयकतमनतर-23">संयुक्तमन्त्रः</h3>
<p>दे॒वा वै यद्य॒ज्ञेन॒ नावारु॑न्धत॒ तत्परै॒रवा॑रुन्धत॒ तत्परा॑णाम्पर॒त्वम्यत्परे॑ गृ॒ह्यन्ते॒ यदे॒व य॒ज्ञेन॒ नाव॑रु॒न्द्धे तस्याव॑रुद्ध्यै॒ यम्प्र॑थ॒मङ्गृ॒ह्णाती॒ममे॒व तेन॑ लो॒कम॒भि ज॑यति॒ यन्द्वि॒तीय॑म॒न्तरि॑ख्ष॒न्तेन॒ यन्तृ॒तीय॑म॒मुमे॒व तेन॑ लो॒कम॒भि ज॑यति॒ यदे॒ते गृ॒ह्यन्त॑ ए॒षाल्ँलो॒काना॑म॒भिजि॑त्यै [16]</p>
<h3 id="मनतर-76">मन्त्रः</h3>
<p>दे॒वा वै यद्य॒ज्ञेन॒ नावारु॑न्धत ।</p>
<h4 id="टक-79">टीका</h4>
<p>1अथ परस्साम्नां ग्रहणं विधास्यन् तत्स्तुतिं तावदाह – देवा वा इत्यादि ॥ यज्ञेन केवलेन परस्सामरहितेन यदभिमतं तन्नावारुन्धत नालभन्त ।</p>
<h3 id="मनतर-77">मन्त्रः</h3>
<p>तत्परै॒रवा॑रुन्धत ।</p>
<h4 id="टक-80">टीका</h4>
<p>तत्परैः परस्सामभिः अवारुन्धत । तत्पराणां परत्वम् । पारयन्ति पूरयन्त्यभीष्टमिति पराः, &lsquo;ऋदोरप्&rsquo; इति अप् ।</p>
<h3 id="मनतर-78">मन्त्रः</h3>
<p>यत्परे॑ गृ॒ह्यन्ते᳚</p>
<h4 id="टक-81">टीका</h4>
<p>यत्परे । असर्वनामत्वाद्व्यत्ययेन शीभावः ।</p>
<h3 id="मनतर-79">मन्त्रः</h3>
<p>यदे॒व य॒ज्ञेन॒ नाव॑रु॒न्द्धे तस्याव॑रुद्ध्यै ।</p>
<h4 id="टक-82">टीका</h4>
<p>यदेव तेन यज्ञेन नावारुन्धत तस्यावरुद्ध्यै भवति एतेषां ग्रहणम् ।</p>
<h3 id="मनतर-80">मन्त्रः</h3>
<p>यम्प्र॑थ॒मङ्गृ॒ह्णाती॒ममे॒व तेन॑ लो॒कम॒भि ज॑यति ।</p>
<h4 id="टक-83">टीका</h4>
<p>यं प्रथममित्यादि । इमं मबुष्यलोकमभिजयति । यं द्वितीयमिति । गृह्णातीत्येव । अन्तरिक्षं तेनाभिजयतीत्येव ।</p>
<h3 id="मनतर-81">मन्त्रः</h3>
<p>यन्द्वि॒तीय॑म् +++(गृण्हाति)+++अ॒न्तरि॑ख्ष॒न्तेन॒ +++(लो॒कम॒भि ज॑यति॒ )+++ ।</p>
<p>यन्तृ॒तीय॑म् +++(गृण्हाति)+++अमुमे॒व तेन॑ लो॒कम॒भि ज॑यति ।</p>
<h4 id="टक-84">टीका</h4>
<p>यं तृतीयमिति । गृह्णातीत्येव ।</p>
<h3 id="मनतर-82">मन्त्रः</h3>
<p>यदे॒ते गृ॒ह्यन्त॑ ए॒षाल्ँलो॒काना॑म॒भिजि॑त्यै   ।</p>
<h4 id="टक-85">टीका</h4>
<p>यदेते इति । एते सर्वेऽपि यद्गृह्यन्ते एतेषां सर्वेषां लोकानामभिजयाय भवति । &lsquo;तादौ च&rsquo; इति गतेः प्रकृतिस्वरत्वम्, &lsquo;ऊडिदम्&rsquo; इति षष्ठ्या उदात्तत्वम् ॥</p>
<h3 id="सयकतमनतर-24">संयुक्तमन्त्रः</h3>
<p>उत्त॑रे॒ष्वह॑स्स्व॒मुतो॒ऽर्वाञ्चो॑ गृह्यन्तेऽभि॒जित्यै॒वेमाल्ँ लो॒कान्पुन॑रि॒मल्ँलो॒कम्प्र॒त्यव॑रोहन्ति॒ यत्पूर्वे॒ष्वह॑स्स्वि॒तᳶ परा᳚ञ्चो गृ॒ह्यन्ते॒ तस्मा॑दि॒तᳶ परा᳚ञ्च इ॒मे लो॒का यदुत्त॑रे॒ष्वह॑स्स्व॒मुतो॒ऽर्वाञ्चो॑ गृ॒ह्यन्ते॒ तस्मा॑द॒मुतो॒ऽर्वाञ्च॑ इ॒मे लो॒कास्तस्मा॒दया॑तयाम्नो लो॒कान्म॑नु॒ष्या॑ उप॑ जीवन्ति</p>
<h3 id="मनतर-83">मन्त्रः</h3>
<p>उत्त॑रे॒ष्वह॑स्स्व॒मुतो॒ऽर्वाञ्चो॑ गृह्यन्ते ।</p>
<p>अ॒भि॒जित्यै॒॒वेमाल्ँ लो॒कान्पुन॑रि॒मल्ँलो॒कम्प्र॒त्यव॑रोहन्ति ।</p>
<h4 id="टक-86">टीका</h4>
<p>2उत्तरेष्वित्यादि ॥ वैषुवतादह्न उत्तरेषु त्रिष्वहस्सु अन्वहं अमुतः तृतीयदिनप्रभृति अर्वाञ्चः आवृत्ताः प्रतिलोमगतयो गृह्यन्ते । यथा - प्रथमेऽह्नि तृतीयः द्वितीये द्वितीयः तृतीये प्रथम इति । एवमिति । इमान् लोकान् अभिजित्य, इममेव लोकं पुनः प्र्यवरोहन्ति ।</p>
<h3 id="मनतर-84">मन्त्रः</h3>
<p>यत्पूर्वे॒ष्वह॑स्स्वि॒तᳶ परा᳚ञ्चो गृ॒ह्यन्ते ।</p>
<p>यत्पूर्वे॒ष्वह॑स्स्वि॒तᳶ परा᳚ञ्चो गृ॒ह्यन्ते ।</p>
<h4 id="टक-87">टीका</h4>
<p>यत्पूर्वेष्विति । वैषुवतात्पूर्वेषु त्रिष्वहस्सु इतः प्रथमदिनप्रभृति पराञ्चः अनुलोभगतयः प्रथमादितृतीयान्ता गृह्यन्ते । तस्मादितो मनुष्यलोकादारभ्य पराञ्च इमे लोकाः, भूरिति प्रथमलोकः, अन्तरिक्षं द्वितीयलोकः, द्यौस्तृतीय इति ।</p>
<h3 id="मनतर-85">मन्त्रः</h3>
<p>यदुत्त॑रे॒ष्वह॑स्स्व॒मुतो॒ऽर्वाञ्चो॑ गृ॒ह्यन्ते᳚ ।</p>
<p>तस्मा॑द॒मुतो॒ऽर्वाञ्च॑ इ॒मे लो॒काः ।</p>
<h4 id="टक-88">टीका</h4>
<p>यदुत्तरेष्वित्यादि । ततो द्युलोकादर्वाञ्चो लोका भवन्ति तत्रस्थानां हि द्यौः प्रथमो लोकः अन्तरिक्षं द्वितीयः, भूस्तृतीय इति ।</p>
<h3 id="मनतर-86">मन्त्रः</h3>
<p>तस्मा॒दया॑तयाम्नो लो॒कान्म॑नु॒ष्या॑ उप॑ जीवन्ति ।</p>
<h4 id="टक-89">टीका</h4>
<p>तस्मादिति । अयातयाम्नोऽगतरसान् अपुनर्मुक्तसारान् लोकान् मनुष्यादय उपजीवन्ति । &lsquo;वैषुवतेषु हि पराञ्चश्च अर्वाञ्चश्च गृह्यन्ते&rsquo; इत्याचार्योक्तम् ॥</p>
<h3 id="सयकतमनतर-25">संयुक्तमन्त्रः</h3>
<p>ब्रह्मवा॒दिनो॑ वदन्ति॒ कस्मा᳚थ्स॒त्याद॒द्भ्य ओष॑धय॒स्सम्भ॑व॒न्त्योष॑धयः [17]  म॒नु॒ष्या॑णा॒मन्न॑म्प्र॒जाप॑तिम्प्र॒जा अनु॒ प्र जा॑यन्त॒ इति॒ परा॒नन्विति॑ ब्रूयाद्</p>
<h3 id="मनतर-87">मन्त्रः</h3>
<p>ब्र॒ह्म॒वा॒दिनो॑ वदन्ति ।<br>
कस्मा᳚थ्स॒त्याद॒द्भ्य ओष॑धय॒स्सम्भ॑व॒न्ति ।<br>
ओष॑धयो म॒नु॒ष्या॑णा॒मन्न॑म्+++(भवति)+++ ।<br>
प्र॒जाप॑तिम्प्र॒जा अनु॒ प्र जा॑यन्त॒ इति॑।</p>
<h4 id="टक-90">टीका</h4>
<p>3ब्रह्मवादिन इत्यादि ॥ कस्मात्सत्यात् कारणात् अद्भ्य ओषधयस्सम्भवन्ति उत्पद्यन्ते? कस्माच्च कारणात्ता ओषधयः मनुष्याणामन्नं भवति? कस्माच्च पुनः कारणात् अन्नस्य दात्र्यः प्रजाः प्रजापतिमनुप्रजायन्ते । लक्षणेऽनोः कर्मप्रवचनीयत्वम् । प्रजापतिहेतुका उत्पद्यन्ते । इति ब्रह्मवादिनः प्रश्नं वदन्ति ।</p>
<h3 id="मनतर-88">मन्त्रः</h3>
<p>परा॒नन्विति॑ ब्रूयात् ।</p>
<h4 id="टक-91">टीका</h4>
<p>परानिति । परान् परस्साम्नो ग्रहान् अनु एतत्त्रितयं ब्रूयात् उत्तरम् । पूर्ववत्कर्मप्रवचनीयत्वम् ॥</p>
<h3 id="सयकतमनतर-26">संयुक्तमन्त्रः</h3>
<p>यद्गृ॒ह्णात्य॒द्भ्यस्त्वौष॑धीभ्यो गृह्णा॒मीति॒ तस्मा॑द॒द्भ्य ओष॑धय॒स्सम्भ॑वन्ति</p>
<h3 id="मनतर-89">मन्त्रः</h3>
<p>यद्गृह्णात्य॒द्भ्यस्त्वौष॑धीभ्यो गृ॒ह्णा॒मीति॑ ।</p>
<h4 id="टक-92">टीका</h4>
<p>4एवं सामान्येनोक्त्वा एकैकत्वेनाचष्टे - यदित्यादि ॥ अद्भ्यस्त्वौषधीभ्यो गृह्णामीति प्रथमो गृह्यते । अद्भ्यस्त्वा गृह्णामीति किमर्थम्? (प्रजाभ्यः प्रजार्थं) ओषधीभ्यः ओषध्यर्थम् । अद्भ्य ओषधयस्संभवन्तीति । यद्वा - अद्भ्यस्तवौषधीभ्यश्च त्वामिति किमर्थम्? उत्पाद्योत्पादकभावोस्त्वासामिति ।</p>
<h3 id="मनतर-90">मन्त्रः</h3>
<p>तस्मा॑द॒द्भ्य ओष॑धय॒स्सम्भ॑वन्ति ।</p>
<h4 id="टक-93">टीका</h4>
<p>तस्मादिति । गतम् ॥</p>
<h3 id="सयकतमनतर-27">संयुक्तमन्त्रः</h3>
<p>यद्गृ॒ह्णात्योष॑धीभ्यस्त्वा प्र॒जाभ्यो॑ गृह्णा॒मीति॒ तस्मा॒दोष॑धयो मनु॒ष्या॑णा॒मन्न॒य्ँयद्गृ॒ह्णाति॑</p>
<h3 id="मनतर-91">मन्त्रः</h3>
<p>यद्गृ॒ह्णात्योष॑धीभ्यस्त्वा प्र॒जाभ्यो॑ गृ॒ह्णा॒मीति॑ ।</p>
<h4 id="टक-94">टीका</h4>
<p>5ओषधीभ्यस्त्वा प्रजाभ्यो गृह्णामीति द्वितीयो गृह्यते । ओषधीभ्यस्त्वा गृह्णामीति किमर्थम्? प्रजाभ्यः प्रजार्थं प्रजानामन्नं ओषधयो भवन्त्विति ।</p>
<h3 id="मनतर-92">मन्त्रः</h3>
<p>तस्मा॒दोष॑धयो मनु॒ष्या॑णा॒मन्न॒य्ँयद्गृ॒ह्णाति॑ ।</p>
<h4 id="टक-95">टीका</h4>
<p>तस्मादिति । गतम् । उभयीभ्यो वा ग्रहणं, पूर्ववदुत्पाद्योत्पादकभावो भवत्वासामिति ॥</p>
<h3 id="सयकतमनतर-28">संयुक्तमन्त्रः</h3>
<p>प्र॒जाभ्य॑स्त्वा प्र॒जाप॑तये गृह्णा॒मीति॒ तस्मा᳚त्प्र॒जाप॑तिम्प्र॒जा अनु॒ प्र जा॑यन्ते ॥ [18]</p>
<h3 id="मनतर-93">मन्त्रः</h3>
<p>प्र॒जाभ्य॑स्त्वा प्र॒जाप॑तये गृ॒ह्णा॒मीति॑ ।</p>
<h4 id="टक-96">टीका</h4>
<p>6प्रजाभ्यस्त्वा प्रजापतये गृह्णामीति तृतीयो गृह्यते । प्रजाभ्यस्त्वा गृह्णामीति किमर्थम्? प्रजापतये प्रजापत्यर्थं प्रजानां हेतुभावमापद्यतामिति, प्रजापतिमनुप्रजायन्तामित्यर्थः ।</p>
<h3 id="मनतर-94">मन्त्रः</h3>
<p>तस्मा᳚त्प्र॒जाप॑तिम्प्र॒जा अनु॒ प्र जा॑यन्ते ॥</p>
<h4 id="टक-97">टीका</h4>
<p>तस्मादिति । गतम् । सहग्रहणं वा वाच्यं उभयोर्हेतुहेतुमद्भावो भवत्विति ॥</p>
<p>इति तृतीये तृतीये षष्ठोनुवाकः ॥</p>
<h2 id="अनवक-७-समङगशरवणदमनतरवधनम">अनुवाकः ७ सोमाङ्गाश्रावणादिमन्त्रविधानम्</h2>
<p>विश्वेदेवा ऋषयः</p>
<h3 id="सयकतमनतर-29">संयुक्तमन्त्रः</h3>
<p>प्र॒जाप॑तिर्देवासु॒रान॑सृजत॒ तदनु॑ य॒ज्ञो॑ऽसृज्यत य॒ज्ञञ्छन्दाꣳ॑सि॒ ते विष्व॑ञ्चो॒ व्य॑क्राम॒न्थ्सोऽसु॑रा॒ननु॑ य॒ज्ञोऽपा᳚क्रामद्य॒ज्ञञ्छन्दाꣳ॑सि॒ ते दे॒वा अ॑मन्यन्ता॒मी वा इ॒दम॑भूव॒न्यद्व॒यꣵ स्म इति॒ ते प्र॒जाप॑ति॒मुपा॑धाव॒न्थ्सो᳚ऽब्रवीत्प्र॒जाप॑ति॒श्छन्द॑साव्ँवी॒र्य॑मा॒दाय॒ तद्व॒ᳶ प्र दा᳚स्या॒मीति॒ स छन्द॑साव्ँवी॒र्य᳚म् [19]<br>
आ॒दाय॒ तदे᳚भ्य॒ᳶ प्राय॑च्छ॒त्तदनु॒ छन्दा॒ꣳ॒स्यपा᳚क्राम॒ञ्छन्दाꣳ॑सि य॒ज्ञस्ततो॑ दे॒वा अभ॑व॒न्परासु॑रा॒ य ए॒वञ्छन्द॑साव्ँवी॒र्य॑व्ँवेद</p>
<h3 id="मनतर-95">मन्त्रः</h3>
<p>प्र॒जाप॑तिर्देवासु॒रान॑सृजत ।<br>
तदनु॑ य॒ज्ञो॑ऽसृज्यत ।<br>
य॒ज्ञञ्छन्दाꣳ॑सि ।</p>
<p>ते विष्व॑ञ्चो॒ व्य॑क्रामन् ।</p>
<p>सोऽसु॑रा॒ननु॑ य॒ज्ञोऽपा᳚क्रामत् ।</p>
<p>य॒ज्ञञ् +++(अनु)+++छन्दाꣳ॑सि +++(अपक्रामन्)+++।</p>
<h4 id="टक-98">टीका</h4>
<p>1प्रजापतिर्देवासुरानित्यादि ॥ देवासुरसृष्ट्यनन्तरं यज्ञोसृज्यत । यज्ञमनु छन्दांस्यसृजत । ततस्ते देवासुराः प्रथमसृष्टाः विष्वञ्चो नान्य[ना]गतयो व्यक्रामन् विशिष्टा आगच्छन् । यज्ञोसुरपक्षसमाश्रयेण प्रजापतिसकाशादपाक्रामत्, यज्ञमनु छन्दांस्यपाक्रामन् ।</p>
<h3 id="मनतर-96">मन्त्रः</h3>
<p>ते दे॒वा अ॑मन्यन्त ।</p>
<p>अ॒मी वा इ॒दम॑भूवन् ।<br>
यद्व॒यꣵ स्म इति॑ ।</p>
<h4 id="टक-99">टीका</h4>
<p>ते तादृशाः यज्ञेन छन्दोनिश्चयविरहिता देवाः अमन्यन्त अमी असुरा यज्ञवन्तः, छन्दस्वन्तश्च ।</p>
<h3 id="मनतर-97">मन्त्रः</h3>
<h4 id="टक-100">टीका</h4>
<p>एते इदं विश्वमभूवन् यद्विश्वं वयं स्मः, विश्वस्य वयमीशितारस्स्मः । इदानीं त्वसुराः विश्वस्येशितारोभूवन् ।</p>
<h3 id="मनतर-98">मन्त्रः</h3>
<p>ते प्र॒जाप॑ति॒मुपा॑धावन्  ।</p>
<h4 id="टक-101">टीका</h4>
<p>ते देवाः तथाविधं परिभवमसहमानाः प्रजापतिमुपाधावन् ईदृशाः स्म इति वदन्तः ।</p>
<h3 id="मनतर-99">मन्त्रः</h3>
<p>सो᳚ऽब्रवीत् ।<br>
प्र॒जाप॑ति॒श्छन्द॑साव्ँवी॒र्य॑मा॒दाय॒ तद्व॒ᳶ प्र दा॒स्या॒मीति॑ ।</p>
<h4 id="टक-102">टीका</h4>
<p>अप देवैरुपाश्रितस्स प्रजापतिरब्रवीत् - छन्दसां वीर्यं बलमादाय वो युष्मभ्यं तत्प्रदास्यामीति । स तथोक्तवान् तथैवाकरोत् । तच्च वीर्यमाश्रावणादिरूपं इदानीमेव वक्ष्यते ।</p>
<h3 id="मनतर-100">मन्त्रः</h3>
<p>स छन्द॑साव्ँवी॒र्य᳚मा॒दाय॒ तदे᳚भ्य॒ᳶ प्राय॑च्छत् ।</p>
<p>तदनु॒ छन्दा॒ꣳ॒स्यपा᳚क्रामन्  ।</p>
<p>छन्दाꣳ॑सि य॒ज्ञः +++(अपक्रामत् )+++।</p>
<p>ततो॑ दे॒वा अभ॑व॒न् परासु॑राः ।</p>
<p>य ए॒वञ्छन्द॑साव्ँवी॒र्य॑व्ँवेद ।</p>
<h4 id="टक-103">टीका</h4>
<p>अथ यदैव छन्दोभ्यो वीर्यमादाय देवेभ्यो दत्तं तदनन्तरमेव छन्दांस्यसुरेभ्योऽपाक्रामन्, छन्दांस्यनु यज्ञोपाक्रामत्, ततोपक्रमाद्देवानुपागच्छत् छन्दांसि यज्ञश्च, यत्र छन्दसां वीर्यमवस्थितमिति सामर्थ्याद्गम्यते, ततो देवा अभवन् भूतिमन्तस्संपन्नाः, असुराश्च पराभूताः ॥</p>
<h3 id="सयकतमनतर-30">संयुक्तमन्त्रः</h3>
<p>आ श्रा॑व॒यास्तु॒ श्रौष॒ड्यज॒ ये यजा॑महे वषट्का॒रो भव॑त्या॒त्मना॒ परा᳚ऽस्य॒ भ्रातृ॑व्यो भवति</p>
<h3 id="मनतर-101">मन्त्रः</h3>
<p>आ श्रा॑व॒यास्तु॒ श्रौष॑ट् यज॒ ये यजा॑महे वषट्का॒रो भव॑ति ।</p>
<p>आ॒त्मना॒ परा᳚ऽस्य॒ भ्रातृ॑व्यो भवति।</p>
<h4 id="टक-104">टीका</h4>
<p>2अथ य एवं छन्दसां वीर्यं वेदेत्युक्ते किं पुनस्तच्छन्दसां वीर्यमित्याह - आश्रावयेत्यादि ॥ &lsquo;आश्रावय&rsquo; इत्याश्रवणार्थं चतुरक्षरमध्वर्योः, इदं तुभ्यं दास्यामीति हविर्याज&hellip; [र्यागदेवतायै आभिमुख्येन श्रावयेति] । &lsquo;अस्तु श्रौषट्&rsquo; इति प्रत्याश्रवणं चतुरक्षरं अग्नीधः । अस्तु प्रत्याश्रुतं हविर्देवतायै दातुमिति । &lsquo;यज&rsquo; इति याज्यां ब्रूहीति द्व्यक्षरम् । &lsquo;ये यजामहे&rsquo; इति आरोहणार्थं पञ्चाक्षरं यष्टुमर्हन्तीति । वषट्कारो वौषट्छब्दः । एवमेतानि छन्दसामक्षरसंख्याविशेषाणां वीर्याणि समुद्धृत्य प्रजापतिना देवेभ्यो दत्तानीति यो वेद स भवत्यात्मना भूतिमान् स्वयं संपद्यते; अस्य तु भ्रातृव्यः शत्रुः पराभवति नश्यति ॥</p>
<h3 id="सयकतमनतर-31">संयुक्तमन्त्रः</h3>
<p>ब्रह्मवा॒दिनो॑ वदन्ति॒ कस्मै॒ कम॑ध्व॒र्युरा श्रा॑वय॒तीति॒ छन्द॑साव्ँवी॒र्या॑येति॑ ब्रूयादे॒तद्वै [20]<br>
छन्द॑साव्ँवी॒र्य॑मा श्रा॑व॒यास्तु॒ श्रौष॒ड्यज॒ ये यजा॑महे वषट्का॒रः</p>
<h3 id="मनतर-102">मन्त्रः</h3>
<p>ब्र॒ह्म॒वा॒दि॒नो॑ वदन्ति ।<br>
कस्मै॒ कम॑ध्व॒र्युरा श्रा॒व॒य॒तीति॑ । <br>
छन्द॑साव्ँवी॒र्या॑येति॑ ब्रूयात् ।</p>
<h4 id="टक-105">टीका</h4>
<p>3ब्रह्मवादिन इति ॥ स्मै खलु कामायाध्वर्युराश्रावयतीति । किमिति वितर्के । सुखवाचीति केचित् । &lsquo;कस्मै कमग्निश्चीयते&rsquo; इत्यादि च द्रष्टव्यम् । उपलक्षणं चेदं &lsquo;अध्वर्युराश्रावयति&rsquo; इति - अध्वर्य्वादयः प्रचरन्तः कस्मै प्रयोजनायाश्रावणादीनि कुर्वन्ति छन्दसामीति । छन्दसां वीर्याय वीर्यवत्त्वाय पूर्वं प्रजापतिनोद्धृतवीर्याणि छन्दांसि, तानीदानीं यागार्थं वीर्यवन्ति कर्तुं आश्रावणादीनि कुर्वन्तीति ब्रूयात् उत्तरम् ।</p>
<h3 id="मनतर-103">मन्त्रः</h3>
<p>ए॒तद्वै छन्द॑साव्ँवी॒र्य॑म्  ।<br>
आ श्रा॑व॒यास्तु॒ श्रौष॒ड्यज॒ ये यजा॑महे वषट्का॒रः ।</p>
<h4 id="टक-106">टीका</h4>
<p>एतद्वा इत्यादि । गतम् ॥</p>
<h3 id="मनतर-104">मन्त्रः</h3>
<p>य ए॒वव्ँवेद॒ सवी᳚र्यैरे॒व छन्दो॑भिरर्चति॒ यत्किञ्चार्च॑ति॒</p>
<h4 id="टक-107">टीका</h4>
<p>4य एवं वेदेति ॥ विदित्वा कुर्वन्नेव सर्वार्थैश्छन्दोभिरर्चति देवतादिकमाराधयति यत्किंचिदस्यार्चनीयं अयज्ञसंयुक्तमपि ॥</p>
<h3 id="सयकतमनतर-32">संयुक्तमन्त्रः</h3>
<p>यदिन्द्रो॑ वृ॒त्रमह॑न्नमे॒ध्यन्तद्यद्यती॑न॒पाव॑पदमे॒ध्यन्तदथ॒ कस्मा॑दै॒न्द्रो य॒ज्ञ आ सꣵस्था॑तो॒रित्या॑हु॒ः</p>
<h3 id="मनतर-105">मन्त्रः</h3>
<p>यदिन्द्रो॑ वृ॒त्रमह॑न्नमे॒ध्यन्तद् , यद्यती॑न॒पाव॑पद् अमे॒ध्यन्तद् ,
अथ॒ कस्मा॑दै॒न्द्रो य॒ज्ञ आ सꣵस्था॑तो॒रित्या॑हुः</p>
<h4 id="टक-108">टीका</h4>
<p>5यदिन्द्र इत्यादि ॥ वृत्रस्य हननं यदिन्द्रेण कृतं तदमेध्यं अयज्ञार्हं चरितं, यच्च यतीनसुरविशेषानपावपत् अनाशयत् &lsquo;इन्द्रो यतीन् सालावृकेभ्यः प्रायच्छत्&rsquo; इत्याह तदप्ययज्ञार्हमस्य चरितम् । एवमयज्ञार्हं खल्वाचरितवानिन्द्रः । अथवेदानीं कस्मात्कारणात् ऐन्द्रो यज्ञ आ संस्थातोरा समाप्तेः, कथं वा इन्द्रोर्चनीयो भवतीत्याहुः ब्रह्मवादिनः । &lsquo;भावलक्षणे&rsquo; इति तोसुन्, &lsquo;ययतोश्चातदर्थे&rsquo; इत्युत्तरपदान्तोदात्तत्वम् ॥</p>
<h3 id="सयकतमनतर-33">संयुक्तमन्त्रः</h3>
<p>इन्द्र॑स्य॒ वा ए॒षा य॒ज्ञिया॑ त॒नूर्यद्य॒ज्ञस्तामे॒व तद्य॑जन्ति॒ य ए॒वव्ँवेदोपै॑नय्ँय॒ज्ञो न॑मति ॥ [21]</p>
<h3 id="मनतर-106">मन्त्रः</h3>
<p>इन्द्र॑स्य॒ वा ए॒षा य॒ज्ञिया॑ त॒नूः ।<br>
यद्य॒ज्ञस्तामे॒व तद्य॑जन्ति ।</p>
<h4 id="टक-109">टीका</h4>
<p>6उत्तरमाह - इन्द्रस्य वा इत्यादि ॥ इन्द्रस्य द्वे ततू । काचित् वृत्रवधादि करोति, काचित् यज्ञात्मिका यष्टृभिरर्च्यते । तत्र येयं यज्ञात्मिका एषा यज्ञिया यजनार्हा । यजनं यज्ञः । यजमानायैवेयं इन्द्रस्य तनूः तामेव यां तनुमेतैस्सवीर्यैः छन्दोभिः यजन्ति अर्चयन्तीति ।</p>
<h3 id="मनतर-107">मन्त्रः</h3>
<p>य ए॒वव्ँवेद॑ ।<br>
उपै॑नय्ँय॒ज्ञो न॑मति ॥</p>
<h4 id="टक-110">टीका</h4>
<p>य एवमिति । गतम् ॥</p>
<p>इति तृतीये तृतीये सप्तमोनुवाकः ॥</p>
<h2 id="अनवक-८-अवभथङगवददहदमनतर">अनुवाकः ८ अवभृथाङ्गवेदिदाहादिमन्त्राः</h2>
<p>१, ३ त्रिष्टुप्,<br>
५-६ अनुष्टुप्<br>
विश्वेदेवा ऋषयः</p>
<h3 id="मनतर-108">मन्त्रः</h3>
<p>आ॒यु॒र्दा अ॑ग्ने ह॒विषो॑ जुषा॒णो घृ॒तप्र॑तीको घृ॒तयो॑निरेधि ।<br>
घृ॒तम्पी॒त्वा मधु॒ चारु॒ गव्य॑म्पि॒तेव॑ पु॒त्रम॒भि र॑ख्षतादि॒मम् ।</p>
<h4 id="टक-111">टीका</h4>
<p>1अवभृथमवैष्यन् आयुर्दा इति जुहोति त्रिष्टुभा ॥ व्याख्याता चेयं &lsquo;त्वमग्ने रुद्रः&rsquo; इत्यत्र । हे अग्ने त्वमायुर्दाः, त्वमस्य हविषः जुषाणः सेवमानः घृतप्रतीकः घृतारम्भः घृतस्योदकस्य योनिः कारणं भव । किं च - मधुरं गव्यं चारु घृतमिदं पीत्वा पितेव पुत्रमिमं यजमानं अभिरक्षतादिति ॥</p>
<h3 id="सयकतमनतर-34">संयुक्तमन्त्रः</h3>
<p>आ वृ॑श्च्यते॒ वा ए॒तद्यज॑मानो॒ऽग्निभ्या॒य्ँयदे॑नयोश्शृत॒ङ्कृत्याथा॒न्यत्रा॑वभृ॒थम॒वैत्या॑यु॒र्दा अ॑ग्ने ह॒विषो॑ जुषा॒ण इत्य॑वभृ॒थम॑वै॒ष्यञ्जु॑हुया॒दाहु॑त्यै॒वैनौ॑ शमयति॒ नार्ति॒मार्च्छ॑ति॒ यज॑मानः</p>
<h3 id="मनतर-109">मन्त्रः</h3>
<p>आ वृ॑श्च्यते॒ वा ए॒तद्यज॑मानो॒ऽग्निभ्या॒य्ँ यदे॑नयोश्शृत॒ङ्कृत्याथा॒न्यत्रा॑वभृ॒थम॒वैति॑ ।</p>
<h4 id="टक-112">टीका</h4>
<p>2अथैतस्य मन्त्रस्य ब्राह्मणं - आवृश्च्यते इत्यादि ॥ यदेनयोः अग्न्योः शतंकृत्य हविः अथान्यत्र गत्वा अवभृथमवैति अवभृथेन प्रचरति । एतद्यजमानोग्निभ्यामावृश्च्यते विच्छिद्यते ।</p>
<h3 id="मनतर-110">मन्त्रः</h3>
<p>आ॑यु॒र्दा अ॑ग्ने ह॒विषो॑ जुषा॒ण इत्य॑वभृ॒थम॑वै॒ष्यञ्जु॑हुयात् ।</p>
<h4 id="टक-113">टीका</h4>
<p>तस्मादवभृथमवैष्यन् आयुर्दा जुहुयात् ।</p>
<h3 id="मनतर-111">मन्त्रः</h3>
<p>आहु॑त्यै॒वैनौ॑ शमयति ।</p>
<h4 id="टक-114">टीका</h4>
<p>आहुत्याऽनया एनौ अग्नी शमयत्येव । &lsquo;एत्येधत्यूठ्सु&rsquo; इति वृद्धिः ।</p>
<h3 id="मनतर-112">मन्त्रः</h3>
<p>नार्ति॒मार्च्छ॑ति॒ यज॑मानः ।</p>
<h4 id="टक-115">टीका</h4>
<p>ततश्च यजमानो नार्तिं गच्छति । &lsquo;उपसर्गादृतिधातौ&rsquo; इति वृद्धिः ॥</p>
<h3 id="मनतर-113">मन्त्रः</h3>
<p>यत्कुसी॑दमप्र॑तीत्त॒म्मयि॒ येन॑ य॒मस्य॑ ब॒लिना॒ चरा॑मि ।<br>
इ॒हैव सन्नि॒रव॑दये॒ तदे॒तत्तद॑ग्ने अनृ॒णो भ॑वामि ।</p>
<h4 id="टक-116">टीका</h4>
<p>3औपयजिरे अग्नौ बर्हिरुपोषयति - यत्कुसीदमिति त्रिष्टुभा ॥ &lsquo;मयि&rsquo; इति प्रथमपादान्तः । &lsquo;तत्&rsquo; इति तृतीयपादान्तः । यत् कुसीदं ऋणं अप्रतीत्तं अप्रत्यर्पितं वेदिस्तरणार्थं दर्भग्रहणेनोपलक्षितोहं चरामि बलित्वेनावश्यदेयत्वं लक्ष्यते यमः अग्निः, &lsquo;अग्निर्वाव यमः&rsquo; इति । तस्याग्नेः स्वभूतेन ऋणेन । यद्वा - अग्न्यर्थेन ऋणेन चरामि । तदेतत् ऋणमिहैव जन्मनि सन् वर्तमानः निरवदये अपाकरोमि । देङ् रक्षणे । यन्मया गृहीतं तस्यास्य बर्हिषो दहनेनेति भावः । हे अग्ने तत् तेनाहमनृणो भवामि भूयासम् । प्रतिपूर्वाद्ददातेः निष्ठायां &lsquo;अच उपसर्गात्तः&rsquo; इति तादेशे &lsquo;दस्ति&rsquo; इत्युपसर्गस्य दीर्घत्वम् । इत्तमिति इकारोपजनं पदकारा मन्यन्ते । इदन्तेर्वा [इन्दतेर्वा] छान्दसमित्तेति रूपम् ॥</p>
<h3 id="मनतर-114">मन्त्रः</h3>
<p>विश्व॑लोप विश्वदा॒वस्य॑ त्वा॒सञ्जु॑होम्य॒ग्धादेक॑ः ।<br>
अहु॒तादेक॑स्समस॒नादेकः॑ ।<br>
ते न॑ᳵ कृण्वन्तु भेष॒जꣳ सद॒स्सहो॒ वरे᳚ण्यम् ।</p>
<h4 id="टक-117">टीका</h4>
<p>4यदि मिश्रमिव पापेन संसृष्टमिव चरेत् स्नातकः सः उपौषमाणे अरण्ये दाव्यं दहन्तमग्निमुपगम्याञ्जलिनोपस्तीर्णेनाभिघारितेन सक्तून् प्रदाव्ये तस्मिन् दाव्याग्नौ जुहोति - विश्वलोपेति यजुरादिकयाऽनुष्टुभा । &lsquo;अग्धादेकोहुतादेकः&rsquo; इति प्रथमपादन्तः ॥</p>
<p>हे अग्ने विश्वलोप विश्वं लुम्पति दहति । कर्मण्यण् । विश्वदावस्य विश्वस्य पापस्य दावस्य वनदहनस्य त्वा तव । वचन[विभक्ति] यत्ययः । आसन् आस्ये जुहोमि सक्तून् । यद्वा - विश्वस्य पापस्य लोप्तः हे सक्त्वञ्जले त्वां विश्वदावस्याग्नेरास्ये जुहोमि । &lsquo;पद्दन्&rsquo; इत्यादिना आसन्भावः, &lsquo;सुपां सुलुक्&rsquo; इति सप्तम्या लुक् । ध्वंसयते - अग्धात् । अत्तेः गतिकर्मणः निष्ठायां धत्वे अग्धम्, अहोमेनागतं हविः, तदत्तीति अग्धात् एकोग्निः । &lsquo;अदोनन्ने&rsquo; इति विट् । अहुतस्यात्ता एकः । समसनस्य संक्षिप्तस्य वा अत्ता एकः । एवं त एते त्रयोप्यग्नयः नोस्माकं भेषजं अनुपद्रवत्वं सदः स्थानं प्रशस्तं सहः बलं वरेण्यं वरणीयं अन्यदपि यच्छ्रेष्ठं तच्च कृण्वन्तु कुर्वन्तु । प्रचयात्समुच्चयो गम्यते ॥</p>
<h3 id="मनतर-115">मन्त्रः</h3>
<p>अ॒यन्नो॒ नभ॑सा पु॒रस्स॒ꣵ॒स्फानो॑ अ॒भि र॑ख्षतु ।<br>
गृ॒हाणा॒मस॑मर्त्यै ब॒हवो॑ नो गृ॒हा अ॑सन्न् ।</p>
<h4 id="टक-118">टीका</h4>
<p>5अयं न इत्यादयः अग्निवाय्वादित्यानामुपस्थानमन्त्राः । आद्ये अनुष्टुभौ, तृतीया पुरस्ताद्बृहती; प्रथमस्य द्वादशाक्षरत्वात् ॥ अयं नभसा नित्यबद्धेन तेजसा पुरः अग्रतः सर्वस्य वर्तते श्रेष्ठ इत्यर्थः । संस्फानः सम्यक् स्फावयिता सर्वेषाम् । स्फावयतेर्ल्युटि छान्दसो यलोपः । नोस्मानभिरक्षतु गृहाणामसमर्त्यै अविनाशार्थम् । ऋ गतौ, संपूर्वो विनाशे वर्तते, उपसर्गस्याकारोपजनः छान्दसस्सांहितिकः । ततश्च नोस्माकं बहवः गृहाः असन् सन्तु ॥</p>
<h3 id="मनतर-116">मन्त्रः</h3>
<p>स त्वन्नो॒ न॒भ॒स॒स्प॒त॒ ऊर्ज॑न्नो धेहि भ॒द्रया᳚ ।<br>
पुन॑र्नो न॒ष्टमा कृ॑धि॒ पुन॑र्नो र॒यिमा कृ॑धि ।</p>
<h4 id="टक-119">टीका</h4>
<p>6अथ वायोः - हे नभसस्पते आकाशस्य पते हे वात &lsquo;षष्ठ्याः पतिपुत्र&rsquo; इत्यादिना सत्वं, &lsquo;सुबामन्त्रिते&rsquo; इति पराङ्गवद्भावः । स त्वमूर्जमन्नादिरसं अस्मभ्यमेव धेहि भद्रया वाचा । किंच - नोस्माकं नष्टं पुनराकृधि अनीय देहि, रयिं धनं च प्रेप्सितं पुनःपुनः अजस्रमानीय देहि । करोतेर्लोटि शपो लुक्, &lsquo;श्रुशृणुपॄकॄ&rsquo; इति धिभावः ॥</p>
<h3 id="सयकतमनतर-35">संयुक्तमन्त्रः</h3>
<p>देव॑ सꣵस्फान सहस्रपो॒षस्ये॑शिषे॒ स नो॑ रा॒स्वाज्या॑निꣳ रा॒यस्पोषꣳ॑ सु॒वीर्यꣳ॑ सव्ँवथ्स॒रीणाꣳ॑ स्व॒स्तिम् ।</p>
<h3 id="मनतर-117">मन्त्रः</h3>
<p>देव॑ सꣵस्फान ।<br>
स॒ह॒स्र॒पो॒षस्ये॑शिषे ।</p>
<h4 id="टक-120">टीका</h4>
<p>7अथादित्यस्य - हे देव आदित्य संस्फान । गतम् । सहस्रपोषस्य पश्वादिबहुपुष्टेः त्वमेवेशिषे । &lsquo;ईशस्से&rsquo; इतीडागमः ।</p>
<h3 id="मनतर-118">मन्त्रः</h3>
<p>स नो॑ रा॒स्व ।</p>
<h4 id="टक-121">टीका</h4>
<p>स त्वं नोस्मभ्यं रास्व देहि । व्यत्ययेनात्मनेपदम् ।</p>
<h3 id="मनतर-119">मन्त्रः</h3>
<p>अज्या॑निꣳ रा॒यस्पोषꣳ॑ सु॒वीर्यꣳ॑ सव्ँवथ्स॒रीणाꣳ॑ स्व॒स्तिम् ।</p>
<h4 id="टक-122">टीका</h4>
<p>अज्यानीं अक्षीणत्वं अदारिद्र्यम् । &lsquo;ग्लाम्लाज्याहाभ्यो निः&rsquo; । रायो धनस्य पोषं पुष्टिम् । पूर्ववत्सत्वम् । सुवीर्यं शोभनवीर्यं संवत्सरीणां संवत्सरभाविनीं स्वस्तिं अविनाशं च देहि । &lsquo;संपरिपूर्वात्ख च&rsquo; इति खः ॥</p>
<h3 id="सयकतमनतर-36">संयुक्तमन्त्रः</h3>
<p>अ॒ग्निर्वाव य॒म इ॒यय्ँय॒मी कुसी॑द॒व्ँवा ए॒तद्य॒मस्य॒ यज॑मान॒ आ द॑त्ते॒ यदोष॑धीभि॒र्वेदिꣵ॑ स्तृ॒णाति॒ यदनु॑पौष्य प्रया॒याद्ग्री॑वब॒द्धमे॑नम् [24]  अ॒मुष्मि॑ल्ँलो॒के ने॑नीयेर॒न्यत्कुसी॑द॒मप्र॑तीत्त॒म्मयीत्युपौ॑षती॒हैव सन्य॒मङ्कुसी॑दन्निरव॒दाया॑नृ॒णस्सु॑व॒र्गल्ँलो॒कमे॑ति॒</p>
<h3 id="मनतर-120">मन्त्रः</h3>
<p>अ॒ग्निर्वाव य॒म इ॒यय्ँय॒मी ।<br>
कुसी॑द॒व्ँवा ए॒तद्य॒मस्य॒ यज॑मान॒ आ द॑त्ते ।<br>
यदोष॑धीभि॒र्वेदिꣵ॑ स्तृ॒णाति॑।</p>
<h4 id="टक-123">टीका</h4>
<p>8अथ &lsquo;यत्कुसीदम्&rsquo; इत्यादीनां मन्त्राणां ब्राह्मणम् - अग्निर्वावेत्यादि ॥ अग्निः यमः यदर्थमृणं गृह्णाति । इयं पृथिवी यमी यस्या ऋणं गृह्यते । यमस्य स्त्री यमी । अस्याः मन्त्रे श्रुताया अप्युपादानमुत्तमर्णप्रदर्शनार्थम् । कुसीदमेतत् अस्यास्सकाशात् यज्ञं निर्वर्तयितुं यजमानो गृह्णाति । यदोषधीभिरस्यास्स्वभूताभिः वेदिं स्तृणातीति । अस्याः सकाशादृणमिव गृहीत्वा । तस्मादस्यै धारयति ऋणमिति ।</p>
<p>अपरा योजना - यमोग्रिरुत्तमर्णः । यम्या उपादानं प्रासङ्गिकं, धनसम्बन्धप्रदर्शनार्थं वा । यज्ञार्थमग्नेस्सकाशात् कुसीदं गृह्णाति यदोषधीभिः यमीद्वारेण अग्नेस्स्वभूताभिः वेदिं स्तृणाति तस्मादग्नये धारयति ऋणमिति ।</p>
<h3 id="मनतर-121">मन्त्रः</h3>
<p>यदनु॑पौष्य प्रया॒याद्,
ग्री॑वबद्धमे॑नम॒मुष्मि॑ल्ँलो॒के ने॑नीयेरन् ।</p>
<h4 id="टक-124">टीका</h4>
<p>तस्मादेतद्बहिः यदनुपौष्य अदाहयित्वाऽध्वर्युणा यः प्रयायात् इतो लोकाद्यजमानः । उष दाहे, ण्यन्ताल्ल्यप् । एङि पररूपं प्राप्तं, प्रातिशाख्यकृर्तां मते &lsquo;वृद्धिरेचि&rsquo; इति वृद्धिर्लक्ष्यते । एनमृणिनं ग्रीवबद्धं ग्रीवायामृणपाशेन बद्धं अमुष्मिन् लोके परलोके नेनीयेरन् या तयेयुः । &lsquo;ङ्यापोस्संज्ञाछन्दसोः&rsquo; इति ह्रस्वत्वम् ।</p>
<h3 id="मनतर-122">मन्त्रः</h3>
<p>यत्कुसी॑द॒मप्र॑तीत्त॒म्मयीत्युपौ॑षति ।</p>
<h4 id="टक-125">टीका</h4>
<p>यस्मादेवं तस्मात् &lsquo;यत्कुसीदम्&rsquo; इति बर्हिरुपौषति दहत्यध्वर्युः । पूर्ववद्वृद्धिः ।</p>
<h3 id="मनतर-123">मन्त्रः</h3>
<p>इ॒हैव सन् य॒मङ्कुसी॑दन् निरव॒दाया॑नृ॒णस्सु॑व॒र्गल्ँलो॒कमे॑ति ।</p>
<h4 id="टक-126">टीका</h4>
<p>इहैव सन् यमं यमार्थं ऋणं यमस्वभूतं वा निरवदाय अपाकृत्य अनृणो भूत्वा स्वर्गं लोकं गच्छतीति ॥</p>
<h3 id="सयकतमनतर-37">संयुक्तमन्त्रः</h3>
<p>यदि॑ मि॒श्रमि॑व॒ चरे॑दञ्ज॒लिना॒ सक्तू᳚न्प्रदा॒व्ये॑ जुहुयादे॒ष वा अ॒ग्निर्वै᳚श्वान॒रो यत्प्र॑दा॒व्य॑स्स ए॒वैनꣵ॑ स्वदय॒ति</p>
<h3 id="मनतर-124">मन्त्रः</h3>
<p>यदि॑ मि॒श्रमि॑व॒ चरे॑त् ।</p>
<p>अञ्ज॒लिना॒ सक्तू᳚न्प्रदा॒व्ये॑ जुहुयात् ।</p>
<h4 id="टक-127">टीका</h4>
<p>9अथ &lsquo;विश्वलोप&rsquo; इत्यादेर्ब्राह्मणं - यदीत्यादि ॥ यदि मिश्रमिव पापसंसृष्टमिव आचरेत् अभोज्यसंसृष्टमिवाश्नीयात् तच्छुद्ध्यर्थं अञ्जलिना सक्तून् प्रदाव्ये दवाग्नौ ज्वलति &lsquo;विश्वलोप&rsquo; इति जुहुयात् ।</p>
<h3 id="मनतर-125">मन्त्रः</h3>
<p>ए॒ष वा अ॒ग्निर्वै᳚श्वान॒रो यत्प्र॑दा॒व्य॑स्स ए॒वैनꣵ॑ स्वदय॒ति ।</p>
<h4 id="टक-128">टीका</h4>
<p>एष वा इत्यादि । वैश्वानरत्वेन प्रदाव्यस्तुतिः । स एवैनं यजमानं स्वर्गं लोकं नयतीति । निवृत्तपापं स्वदयति स्वादून्याशयति ॥</p>
<h3 id="सयकतमनतर-38">संयुक्तमन्त्रः</h3>
<p>अह्ना᳚व्ँवि॒धान्या॑मेकाष्ट॒काया॑मपू॒पञ्चतु॑श्शरावम्प॒क्त्वा प्रा॒तरे॒तेन॒ कख्ष॒मुपौ॑षे॒द्यदि॑ [25] दह॑ति पुण्य॒सम॑म्भवति॒ यदि॒ न दह॑ति पाप॒सम॑मे॒तेन॑ ह स्म॒ वा ऋ॑षयᳶ पु॒रा वि॒ज्ञाने॑न दीर्घस॒त्त्रमुप॑ यन्ति</p>
<h3 id="मनतर-126">मन्त्रः</h3>
<p>अह्ना᳚व्ँवि॒धान्या॑मेकाष्ट॒काया॑मपू॒पञ्चतु॑श्शरावम्प॒क्त्वा प्रा॒तरे॒तेन॒ कख्ष॒मुपौ॑षेत् ।</p>
<p>यदि॑ [25] दह॑ति पुण्य॒सम॑म्भवति ।</p>
<h4 id="टक-129">टीका</h4>
<p>10अथात्र प्रयोगान्तरमाह - अह्नामित्यादि ॥ अह्नां विधानी एक्ताष्टका या संवत्सरस्य पत्नी । यथोक्तं - &lsquo;एषा वै संवत्सरस्य पत्नी यदेकाष्टका&rsquo; इति । विशेषणोपादानं अहस्सु कृतानां तदधीनत्वख्यापनार्थम् । यद्वा - अह्नामेकाहादीनां क्रतूनां विधानी संवत्सरस्य वा क्रतोः गवामयनस्य अवयवानामह्नां विधानी । तत्रारम्भात् &lsquo;संवत्सराय दीक्षिष्यमाणा एकाष्टकायां दीक्षेरन्&rsquo; इति माघकृष्णाष्टमी एकाष्टका । &lsquo;अष्टका पितृदैवत्ये&rsquo; इतीत्वाभावः । अस्यां अहोरात्रे अपूपं चतुश्शरावं चतुश्शरावपरिमाणम् । द्विप्रस्थः शरावः । &lsquo;अध्यर्धपूर्वात्&rsquo; इति अर्हीयस्य लुक्, &lsquo;इगन्तकाल&rsquo; इति पूर्वपदप्रकृतिस्वरत्वम् । पक्त्वा प्रातः उदिते आदित्ये अरण्ये अग्निमुपसमाधाय तत्र दीप्ते पूतीतृणसहितेन अपूपेन कक्षं वनं गहनमुपोषेत् दहेत् ।</p>
<h3 id="मनतर-127">मन्त्रः</h3>
<p>यदि॒ न दह॑ति पाप॒सम॑म् ।</p>
<h4 id="टक-130">टीका</h4>
<p>अथैनमुद्गृह्णाति, विज्ञानमुपैति - यदि दहति सोग्निः कक्षं पुण्यसमं पुण्यानुरूर्पं भवति । यद्वा - आरभ्यमाणास्समास्संवत्सराः पुण्या अनुपद्रवाः अस्य भवन्ति । पुण्यत्वं समास्वासूचयतीति पुण्यसमम्, &lsquo;तिष्ठद्गुप्रभृतीनि च&rsquo;, &lsquo;कूलतीर&rsquo; इत्यादिनोत्तरपदाद्युदात्तत्वम् । अनेन पुण्यतां ज्ञात्वा कर्मारभेतेति ।</p>
<p>यदि न दहति पापसममेतद्भवति । तदा तूष्णीमासीतेति । पूर्ववत्समासः, उत्तरपदाद्युदात्तत्वं च । &lsquo;निपातैर्यद्यदि&rsquo; इति दहतीत्याख्यातं न निहन्यते ।</p>
<h3 id="मनतर-128">मन्त्रः</h3>
<p>ए॒तेन॑ ह स्म॒ वा ऋ॑षयᳶ पु॒रा वि॒ज्ञाने॑न दीर्घस॒त्त्रमुप॑ यन्ति ।</p>
<h4 id="टक-131">टीका</h4>
<p>एतेन हि विज्ञानेन पुण्यापुण्यज्ञानोपायेन पुण्यतां सम्यग्ज्ञात्वा दीर्घसत्रं वर्षशतिकं वर्षसाहस्रिकं च ऋषयो वा ह स्म पुरा उपयन्ति उपायन् । &lsquo;लट् स्मे&rsquo; इति लट् ॥</p>
<h3 id="सयकतमनतर-39">संयुक्तमन्त्रः</h3>
<p>यो वा उ॑पद्र॒ष्टार॑मुपश्रो॒तार॑मनुख्या॒तार॑व्ँवि॒द्वान्यज॑ते॒ सम॒मुष्मि॑ल्ँलो॒क इ॑ष्टापू॒र्तेन॑ गच्छते॒ऽग्निर्वा उ॑पद्र॒ष्टा वा॒युरु॑पश्रो॒ताऽऽदि॒त्यो॑ऽनुख्या॒ता तान्य ए॒वव्ँवि॒द्वान्यज॑ते॒ सम॒मुष्मि॑ल्ँलो॒क इ॑ष्टापू॒र्तेन॑ गच्छते॒ऽयन्नो॒ नभ॑सा पु॒रः [26] इत्या॑हा॒ऽग्निर्वै नभ॑सा पु॒रो᳚ऽग्निमे॒व तदा॑है॒तन्मे॑ गोपा॒येति॒ स त्वन्नो॑ नभसस्पत॒ इत्या॑ह</p>
<h3 id="मनतर-129">मन्त्रः</h3>
<p>यो वा उ॑पद्र॒ष्टार॑मुपश्रो॒तार॑मनुख्या॒तार॑व्ँवि॒द्वान्यज॑ते ।</p>
<p>सम॒मुष्मि॑ल्ँलो॒क इ॑ष्टापू॒र्तेन॑ गच्छते ।</p>
<h4 id="टक-132">टीका</h4>
<p>11अथोपस्थानमन्त्राणां ब्राह्मणं - यो वा इत्यादि ॥ उपद्रष्ट्रादीन् विद्वान् यो यजते सोमुष्मिन् लोके इष्टापूर्तेन इष्टापूर्तफलेन संगच्छते अविनष्टेन संयुज्यते । &lsquo;समो गमृच्छि&rsquo; इत्यात्मनेपदम् । इष्टं च पूर्तं चेष्टापूर्तं दैव्यं पित्र्यं च कर्म । साहितिकं पूर्वपदस्य दीर्घत्वम्, गवाश्वप्रभृतित्वादेकवद्भावः ।</p>
<h3 id="मनतर-130">मन्त्रः</h3>
<p>अ॒ग्निर्वा उ॑पद्र॒ष्टा वा॒युरु॑पश्रो॒ताऽऽदि॒त्यो॑ऽनुख्या॒ता तान्य ए॒वव्ँवि॒द्वान्यज॑ते ।</p>
<p>सम॒मुष्मि॑ल्ँलो॒क इ॑ष्टापू॒र्तेन॑ गच्छते ।</p>
<h4 id="टक-133">टीका</h4>
<p>अग्निर्वा इत्यादि । गतम् ।</p>
<h3 id="मनतर-131">मन्त्रः</h3>
<p>अ॒यन्नो॒ नभ॑सा पु॒र इत्या॑ह ।<br>
अ॒ग्निर्वै नभ॑सा पु॒रो᳚ऽग्निमे॒व तदा॑ह ।<br>
ए॒तन्मे॑ गोपा॒येति॒ स त्वन्नो॑ नभसस्पत॒ इत्या॑ह ।</p>
<h4 id="टक-134">टीका</h4>
<p>इदानीं पदानि व्याचष्टे - अयं न इत्यादि । अग्निर्वै नभसा तेजसा पुरः अग्रेसरः सर्वस्य, तस्मादग्निमाह – एतद्ग्रहान् मे गोपायेति रक्षेति अनेन मन्त्रेण प्रार्थयते; अग्नेर्ग्रहपतित्वात् ॥</p>
<h3 id="सयकतमनतर-40">संयुक्तमन्त्रः</h3>
<p>वा॒युर्वै नभ॑स॒स्पति॑र्वा॒युमे॒व तदा॑है॒तन्मे॑ गोपा॒येति॒ देव॑ सꣵस्फा॒नेत्या॑ह</p>
<h3 id="मनतर-132">मन्त्रः</h3>
<p>वा॒युर्वै नभ॑स॒स्पति॑र्वा॒युमे॒व तदा॑ह ।<br>
ए॒तन्मे॑ गोपा॒येति॒ देव॑ सꣵस्फा॒नेत्या॑ह ।</p>
<h4 id="टक-135">टीका</h4>
<p>12वायुर्वै नभसस्पतिः आकाशस्य पालयिता, तस्माद्वायुमाह - एतदन्नं मे गोपाय नष्टमप्यानयेति प्रार्थयते ॥</p>
<h3 id="सयकतमनतर-41">संयुक्तमन्त्रः</h3>
<p>अ॒सौ वा आ॑दि॒त्यो दे॒वस्स॒ꣵ॒स्फान॑ आदि॒त्यमे॒व तदा॑है॒तन्मे॑ गोपा॒येति॑ ॥ [27]</p>
<h3 id="मनतर-133">मन्त्रः</h3>
<p>अ॒सौ वा आ॑दि॒त्यो दे॒वस्स॒ꣵ॒स्फान॑ः ।</p>
<p>आदि॒त्यमे॒व तदा॑है॒तन्मे॑ गोपा॒येति॑ ॥</p>
<h4 id="टक-136">टीका</h4>
<p>13असौ वा आदित्यो देवः संस्फानः सम्यग्वर्धयिता प्रजानां धनानां च तस्मादादित्यमाह – एतन्मे प्रजादिकं गोपायेति भूयश्च पोषयेति प्रार्थयते । &lsquo;गुपूधूप&rsquo; इत्यायप्रत्ययः ॥</p>
<p>इति तृतीये तृतीये अष्टमोनुवाकः ॥</p>
<h2 id="अनवक-९--जरणवषभलमभ">अनुवाकः ९  जीर्णवृषभालम्भः</h2>
<p>१-५ त्रिष्टुप्</p>
<p>विश्वेदेवा ऋषयः</p>
<h3 id="मनतर-134">मन्त्रः</h3>
<p>ए॒तय्ँयुवा॑न॒म्परि॑ वो ददामि॒ तेन॒ क्रीड॑न्तीश्चरत प्रि॒येण॑ ।<br>
मा न॑श्शाप्त ज॒नुषा॑ सुभागा रा॒यस्पोषे॑ण॒ समि॒षा म॑देम ।</p>
<h4 id="टक-137">टीका</h4>
<p>1अथर्षभे जीर्णे गोष्वन्यं जीर्णादृषभमपिसृजति - एतं युवानमिति त्रिष्टुभा ॥ हे गावः एतं युवानं जीर्णादन्यमृषभं वो युष्मभ्यं परिददामि, तेनानेन क्रीडन्तीः क्रीडन्त्यः चरत वर्तध्वम्, प्रियेण इष्टेन युवत्वात् नः अस्मान् मा शाप्त, अपि त्वनुगृह्णीत तरुणं ददातीति । हे जनुषा सुभागाः कल्याण्यः । यद्वा - सुभगाः सुष्ठु भाग्यवत्यः । प्रकृत्यादितृतीया, तेनाकारकत्वात्पराङ्गवद्भावाभावः; &lsquo;षष्ठ्यामन्त्रितकारकवचनम्&rsquo; इत्युक्तत्वात् । ततश्च युष्मत्प्रसादात् रायो धनस्य पोषेण पुष्ट्या इषा अन्नेन च वयं संमदेम मोदेमहि । माद्यतेः व्यत्ययेन शप् । रायष्षष्ठ्यास्सत्वोदात्तत्वे उक्ते ॥</p>
<h3 id="मनतर-135">मन्त्रः</h3>
<p>नमो॑ महि॒म्न उ॒त चख्षु॑षे ते॒ मरु॑ताम्पित॒स्तद॒हङ्गृ॑णामि ।<br>
अनु॑ मन्यस्व सु॒यजा॑ यजाम॒ जुष्ट॑न्दे॒वाना॑मि॒दम॑स्तु ह॒व्यम् ।</p>
<h4 id="टक-138">टीका</h4>
<p>2इतरं त्वाष्ट्रं वैन्द्रं वा प्राजापत्यं वा पशुमालभते एतानि साङ्गस्य देवताः । तस्योपाकरणमन्त्रः - नमो महिम्न इति त्रिष्टुप् ॥ आदित्यात्मना स्तूयते - नमो महिम्ने महते उत अपि च चक्षुषे सर्वेषां दर्शनभूताय हे मरुतां रश्मीनां पितः पालयितः । षष्ठ्यामन्त्रितसमुदायस्य पराङ्गवद्भावात् षाष्ठिकमामन्त्रिताद्युदात्तत्वम् । नमस्कृत्य त्वां तदहं गृणामि तत्तुभ्यं ब्रवीमि, तच्च त्वमनुमन्यस्व अनुजानीहि । किं ब्रवीषीति चेदाह – सुयजा शोभनयागस्य कर्त्राऽनेन प्रवृद्धेन यजाम इदमाशास्महे । सुपूर्वाद्यजतेर्विचि कृदुत्तरपदप्रकृतिस्वरत्वम् । सुयट् शोभनयष्टृकः, &lsquo;सुयजोर्ङ्वनिप्&rsquo; इति बहुव्रीहौ &lsquo;नञ्सुभ्याम्&rsquo; इत्युत्तरपदान्तोदात्तत्वम् । कीदृशमस्य सुयट्त्वम्? यत्त्वया प्रार्थ्यते इति चेत् जुष्टं प्रियं देवानामिदमस्तु हव्यम्, एतत्ते ब्रवीमीति एतदनुमन्यस्व, एतस्मै प्रयोजनाय नमस्कुर्म इति । &lsquo;नित्यं मन्त्रे&rsquo; इति जुष्टशब्द आद्युदात्तः । हवमर्हतीति, &lsquo;छन्दसि च&rsquo; इति यः ॥</p>
<h3 id="मनतर-136">मन्त्रः</h3>
<p>दे॒वाना॑मे॒ष उ॑पना॒ह आ॑सीद॒पाङ्गर्भ॒ ओष॑धीषु॒ न्य॑क्तः ।<br>
सोम॑स्य द्र॒फ्सम॑वृणीत पू॒षा [28]  बृ॒हन्नद्रि॑रभव॒त्तदे॑षाम् ।</p>
<h4 id="टक-139">टीका</h4>
<p>3वपां जुहोति - देवानामिति त्रिष्टुभा ॥ देवानां इन्द्रादीनां इन्द्रियाणां वा एषः गौः उपनाहः उपनह्यते अनेनेत्युपनाहः बन्धनः । घञ्, थाथादिनोत्तरपदान्तोदात्तत्वम् । उपकारको देवानामास्तीत् अस्तु । छान्दसो लङ् । कथमित्याह – अपां गर्भः आदित्यरश्मिषु गर्भीभूतः अपां राशिः ओषधीषु ओषधिनिमित्तं न्यक्तः वृष्ट्या न्यक्पातितः सम्यग्यागनिवृत्तिहेतुत्वादयं वृष्ट्युत्पादनेन ओषधीनामभिप्रवृत्तिनिमित्तत्वात् देवानामुपनाहो भवतिति । कथं पुनरपां गर्भभाव इत्याह - सोमस्यान्नस्य पृथिव्यां द्रप्सं रसं अवृणीत पूषा सविता रश्मिभिरात्तवान् । यद्वा - सोमस्य सलिलात्मनः चन्द्रस्य द्रप्समेकदेशं पार्थिवं बलमाप्तवान् पूषा । तत एषां द्रप्सानां रसानां तद्बृन्दं गर्भीभूय रश्मिषु चिरं स्थितं बृहत् महान् अद्रिर्मेघोभवत् भवति । स एव लङ् । स एव वृष्ट्या पृथिर्वीं प्राप्नोति, तत ओषधयस्संपद्यन्ते ताश्च देवता धारयन्तीति ॥</p>
<h3 id="मनतर-137">मन्त्रः</h3>
<p>पि॒ता व॒थ्साना॒म्पति॑रघ्नि॒याना॒मथो॑ पि॒ता म॑ह॒ताङ्गर्ग॑राणाम् ।<br>
व॒थ्सो ज॒रायु॑ प्रति॒धुक्पी॒यूष॑ आ॒मिख्षा॒ मस्तु॑ घृ॒तम॑स्य॒ रेतः॑ ।</p>
<h4 id="टक-140">टीका</h4>
<p>4अथास्य हविर्जुहोति - पिता वत्सानामिति त्रिष्टुभा ॥ पिता जनको वत्सानामर्भकाणामयमृषभः अघ्नियानां गवां पतिः पाता जनयिता रमयिता च । अथो अपि च महतां गर्गराणां महाशब्दानां महोक्षाणाम् । यद्वा - दध्नः पूर्णानां मथ्यमानानां महारवाणां भाजनानां पिता उत्पादयिता । गृणातेर्यङ्लुगन्तात्पचाद्यचि छान्दसमाद्युदात्तत्वम् । किंच - वत्सो गर्भस्थः, जरायु तदाधारं, प्रतिधुक् दोहनस्थं दुग्धं, पीयूष ऊधस्स्थं, आमिक्षा आतञ्चनवत्, मस्तु नवनीतं, घृतं तदेवाग्रिपाकवत्, एतानि सर्वाण्यस्य रेतः रेतसः परिणामः उपलक्षणत्वाद्दधितक्रादीन्यपि । एवं महाभागोयं देवांस्तर्पयत्विति ॥</p>
<h3 id="मनतर-138">मन्त्रः</h3>
<p>त्वाङ्गावो॑ऽवृणत रा॒ज्याय॒ त्वाꣳ ह॑वन्त म॒रुत॑स्स्व॒र्काः ।<br>
वर्ष्म॑न्ख्ष॒त्रस्य॑ क॒कुभि॑ शिश्रिया॒णस्ततो॑ न उ॒ग्रो वि भ॑जा॒ वसू॑नि ।</p>
<h4 id="टक-141">टीका</h4>
<p>5गोश्वपिसृष्टमपियन्तमनुमन्त्रयते - त्वां गाव इति त्रिष्टुभा । अपिसर्जनादनन्तरमिदं द्रष्टव्यम् ॥ हे वृषभ त्वां गावोऽवृणत वृतवत्यः राज्याय राजभावाय राजा भूयादयं न इति । पुरोहितादित्वाद्यक् ।<br>
किञ्च - त्वां हवन्त हवन्ते इत आरभ्य त्वामेवाह्वयन्ति मरुतः स्वर्काः शोभनगमनाः शोभनस्तुतयो वा । &lsquo;नञ्सुभ्याम्&rsquo; इत्युत्तरपदान्तोदात्तत्वम् । यद्वा - मरुतः देवाः स्वर्काः सुपूजनाः त्वया वृद्ध्युत्पादनाय षडावृत्त्याऽऽह्वयन्ते । छान्दसे लङि &lsquo;बहुलं छन्दस्यमाङ्योगेऽपि&rsquo; इत्यडभावः । स त्वं क्षत्रस्य बलस्य वर्ष्मन् वर्ष्मणि उच्छ्राये ककुभि प्रधाने शिश्रियाणः श्रयमाणः स्थितः । शपः श्लुः । यद्वा - क्षत्रस्य राजन्यस्य वर्ष्मन् महति ककुभि प्रधाने । किंपुनस्तत्? बलं रक्षकत्वं वा, तत्र स्थितो ह्यसि त्वम् । यत एवं ततो नोस्माकं उग्रः उद्गूर्णस्त्वं वसूनि धनानि गोरूपाणि विभज विविधं भज रक्षकभावेन गोषु वर्तस्वेत्यर्थः । &lsquo;द्व्यचोतस्तिङः&rsquo; इति दीर्घत्वम् ॥</p>
<h3 id="सयकतमनतर-42">संयुक्तमन्त्रः</h3>
<p>व्यृ॑द्धेन॒ वा ए॒ष प॒शुना॑ यजते॒ यस्यै॒तानि॒ न क्रि॒यन्त॑ ए॒ष ह॒ त्वै समृ॑द्धेन यजते॒ यस्यै॒तानि॑ क्रि॒यन्ते᳚ ॥ [29]</p>
<h3 id="मनतर-139">मन्त्रः</h3>
<p>व्यृ॑द्धेन॒ वा ए॒ष प॒शुना॑ यजते ।<br>
यस्यै॒तानि॒ न क्रि॒यन्त॑े ।<br>
ए॒ष ह॒ त्वै समृ॑द्धेन यजते ।<br>
यस्यै॒तानि॑ क्रि॒यन्ते᳚ ॥</p>
<h4 id="टक-142">टीका</h4>
<p>6अथात्रैव ब्राह्मणम् - व्यृद्धेनेति ॥ यस्य यजमानस्यैतानि कर्माणि &lsquo;एतं युवानम्&rsquo; इति मन्त्रसाध्यानि न क्रियन्ते, एषः व्यृद्धेन ऋद्धिहीनेन पशुना यजते । तत्करणे तु पशुयागस्समृद्धिहेतुरिति । उभयत्रापि &lsquo;गतिरनन्तरः&rsquo; इति पूर्वपदप्रकृतिस्वरत्वम् । पूर्वत्र &lsquo;उदात्तस्वरितयोर्यणः&rsquo; इति संहितायामृकारस्स्वर्यते । संहितायां तुशब्दस्यान्त्यलोपश्छान्दसः । ततःपरस्य वा वैशब्दस्यादिलोपः ॥</p>
<p>इति तृतीये तृतीये नवमोनुवाकः ॥</p>
<p>॒॒## अनुवाकः १० पाशुकगर्भप्रायश्चित्तम्
१ बृहती
२-४ अनुष्टुप्
३ न्यङ्कुसारिणी
५ एकपदा गायत्री
६ द्विपदा विराट्
८ गायत्री
विश्वेदेवा ऋषयः</p>
<h3 id="मनतर-140">मन्त्रः</h3>
<p>सूर्यो॑ दे॒वो दि॑वि॒षद्भ्यो॑ धा॒ता ख्ष॒त्राय॑ वा॒युᳶ प्र॒जाभ्यः॑ ।<br>
बृह॒स्पति॑स्त्वा प्र॒जाप॑तये॒ ज्योति॑ष्मतीञ्जुहोतु ।</p>
<h4 id="टक-143">टीका</h4>
<p>1वशायाश्चेद्गर्भं पश्यति तस्यां जुहोति - सूर्यो देव इति बृहत्या त्रिपदया विवृद्धतृतीयपादया ॥ दिवि सीदन्तीति दिविषदो देवाः । &lsquo;तत्पुरुषे कृतिबहुलम्&rsquo; इत्यलुक् । तेभ्यः तेषामभिवृद्ध्यर्थम् । त्वां सूर्यो देवो जुहोतु । धाता सर्वस्य विधाता क्षत्राय क्षत्राभिवृद्धये, सर्वेषां वा बलाभिवृद्धये त्वां जुहोतु । वायुः प्रजाभ्यः प्रजानाभभिवृद्धये त्वां जुहोतु । प्रजापतये तासां प्रनानां पात्रे तदभिवृद्ध्यर्थं यजमानाभिवृद्ध्यर्थं वा त्वां जुहोतु । बृहस्पतिः ज्योतिष्मतीं दीप्तिमतीं दीप्तिसमृद्धिहेतुम् । बृहस्पतिप्रजापतिशब्दावुक्तस्वरौ ॥</p>
<h3 id="मनतर-141">मन्त्रः</h3>
<p>यस्या᳚स्ते॒ हरि॑तो॒ गर्भोऽथो॒ योनि॑र्हिर॒ण्ययी᳚ ।<br>
अङ्गा॒न्यह्रु॑ता॒ यस्यै॒ तान्दे॒वैस्सम॑जीगमम् ।</p>
<h4 id="टक-144">टीका</h4>
<p>2वशामष्टापदीमनुमन्त्रयते - यस्यास्ते इत्यनुष्टुभा ॥ &lsquo;यस्यै&rsquo; इति तृतीयपादान्तः । यस्यास्ते हरितः गर्भः हृतसारो गर्भः हरितवर्णो वा; असारत्वात् । अथो अपि च यस्यास्ते योनिः हिरण्ययी हिरण्यवर्णा भरण शीला वा । &lsquo;ऋत्व्य वास्तु&rsquo; इति निपात्यते । किं च - यस्यै यस्यास्ते अङ्गानि अह्रुता अहृतानि अपीडितानि । ह्वृ कौटिल्ये, &lsquo;ह्रुह्वरेश्छन्दसि&rsquo; इति ह्रुभावः । तां त्वा देवैस्समजीगमं संगमयामि । ण्यन्ताच्छान्दसो लङ् ॥</p>
<h3 id="मनतर-142">मन्त्रः</h3>
<p>आ व॑र्तन वर्तय॒ नि नि॑वर्तन वर्त॒येन्द्र॑ नर्दबुद ।<br>
भूम्या॒श्चत॑स्रᳶ प्र॒दिश॒स्ताभि॒रा व॑र्तया॒ पुनः॑ ।</p>
<h4 id="टक-145">टीका</h4>
<p>3गर्भं निवर्त्यमानमनुमन्त्रयते - आ वर्तनेति बृहत्या पञ्चपदया ॥ हे वर्तन वर्तयितः आवर्तय भूतसङ्घान् प्रवर्तय । किंच – हे निवर्तन निष्कासक निवर्तय निष्कासय । हे इन्द्र ईश्वर नर्दबुद; शब्दायमान बाणवत्त्वात् । यद्वा - नर्तितबुद्बुद वृष्टिहेतुत्वात् । वर्णलोपश्छान्दसः । नर्द शब्दे, पचाद्यच्, बुदिर् निशामने, इगुपधत्वात्कः । इदं च कुरु भूम्याश्चतस्रस्सन्ति प्रदिशः प्रधानदिशः, ताभिरेनं आवर्तय जनय । चतसृभिः वा दिग्भिरेनमावर्तय विश्वव्यापिनं कुरु । यद्वा - बूमिसंबन्धिभिः चतुर्भिर्भागैः भूतैः अस्य जन्मान्तरे शरीरं साधय । सांहितिकमाख्यातस्य दीर्घत्वम् ॥</p>
<h3 id="मनतर-143">मन्त्रः</h3>
<p>वि ते॑ भिनद्मि तक॒रीव्ँवि योनि॒व्ँवि ग॑वी॒न्यौ᳚ ।<br>
वि [30] मा॒तर॑ञ्च पु॒त्रञ्च॒ वि गर्भ॑ञ्च ज॒रायु॑ च ।</p>
<p>ब॒हिस्ते॑ अस्तु॒ बालिति॑ ।</p>
<h4 id="टक-146">टीका</h4>
<p>4उल्बाद्गर्भं प्रस्रंस्यमान मनुमन्त्रयते - वि ते इत्यनुष्टुभा, बहिस्ते इत्येकपदया गायत्र्या च ॥ हे वशे ते तव तकरीं विभिनद्मि विश्लेषयामि विश्लथयामि जीवप्रदेशम् । कित ज्ञाने, औणादिके रिप्रत्यये वर्णव्यत्ययविपर्यासः । तकेः वासकर्मणस्स एव प्रत्ययः, &lsquo;कृदिकारादक्तिनः&rsquo; इति ङीष् । योनिं च तव विभिनद्मि । गौः गतिविशेषः, तस्य नेतारौ गविन्यौ वृषणस्थानीयौ योन्यन्तरगता गतिविशेषनिमित्तभूतौ । प्रवृत्तिविकार ईकारः, अत एव नावग्रहः । &lsquo;उदात्तस्वरितयोर्यणः&rsquo; इति विभक्तेः स्वरितत्वम् । &lsquo;उदात्तयणः&rsquo; इति विभक्त्युदात्तत्वस्य &lsquo;नोङ्धात्वोः&rsquo; इति प्रतिषेधः । मातरं च पुत्रं च विभिनद्मि विश्लेषयामि । गर्भं च जरायु च विश्लेषयामि । किमर्थम्? बहिस्ते अस्तु बालिति । बल प्राणने, ण्यन्तात् क्विप् । बलहेतुः प्राणवृत्तिरूपः आत्मा सर्वव्यापी भवत्विति ॥</p>
<h3 id="मनतर-144">मन्त्रः</h3>
<p>उ॒रु॒द्र॒फ्सो वि॒श्वरू॑प॒ इन्दु॒ᳶ पव॑मानो॒ धीर॑ आनञ्ज॒ गर्भ᳚म् ।<br>
एक॑पदी द्वि॒पदी᳚ त्रि॒पदी॒ चतु॑ष्पदी॒ पञ्च॑पदी॒ षट्प॑दी स॒प्तप॑द्य॒ष्टाप॑दी॒ भुव॒नानु॑ प्रथता॒ꣳ॒ स्वाहा᳚ ।</p>
<h4 id="टक-147">टीका</h4>
<p>5पुरस्तान्नाभ्यां गर्भस्यावदाय तद्वषट्कृते जुहोति - उरुद्रप्स इति द्विपदया त्रिष्टुभा यजुरन्तरया ॥ उरुद्रप्सः उरुश्चासौ द्रप्सश्च उरुद्रप्सः रसः रसवानवयवसंघातः विश्वरूपः नानारूपः इन्दुः शुक्रः पवमानः शुद्धरूपः धीरः स्थिरः ईदृशोयं प्रजापशुरूपावयवसंघातः आनञ्ज गच्छतु गर्भं जननान्तरमित्यर्थः । किञ्च – एकपदी एकः पादो यस्याः, &lsquo;संख्या सुपूर्वस्य&rsquo; इति पादस्य लोपः समासान्तः, &lsquo;पादोन्यतरस्याम्&rsquo; इति ङीप्, &lsquo;पादः पत्&rsquo; इति पद्भावः । सर्वत्र एकपद्यादयश्चाष्टापद्या अवयुत्य निर्देशाः । द्वितीयतृतीययोः &lsquo;द्वित्रिभ्यां पद्दन्&rsquo; इत्युत्तरपदान्तोदात्तत्वम् । छान्दसमष्टन आत्वम् । एषा भुवना भुवनानि भूतजातानि सर्वाण्यनुप्रथतां अनुक्रमेण प्रथताम् । नवेतु अष्टापदी सावमाता । स्वाहेति प्रदानार्थः ॥</p>
<h3 id="मनतर-145">मन्त्रः</h3>
<p>म॒ही द्यौᳶ पृ॑थि॒वी च॑ न इ॒मय्ँय॒ज्ञम्मि॑मिख्षताम् ।<br>
पि॒पृ॒तान्नो॒ भरी॑मभिः ॥ [31]</p>
<h4 id="टक-148">टीका</h4>
<p>6अथैनं गर्भमुत्तरार्धमाहवनीयस्य प्रत्यञ्चमासाद्य भस्मना अभिवासयति - मही द्यौरिति गायत्र्या ॥ मही महती द्यौः पृथिवी च महती नोस्माकं इमं यज्ञं मिमिक्षतां सिञ्चतां आगमनेन । मिहेर्व्यत्ययेन शपः श्लुः, द्विविकरणता, सनि वा द्विर्वचनम् । तथा कृत्वा नः अस्मान् भरीमभिः भरणप्रकारैः पिपृतां पालयतां पूरयतां वा । पॄ पालनपूरणयोः, जौहोत्यादिकः, &lsquo;आर्तिपिपर्त्योश्च&rsquo; इत्यभ्यासस्येत्वम् । बिभर्तेरौणादिक इमनिचि छान्दसं दीर्घत्वम् ॥</p>
<p>इति तृतीये तृतीये दशमोनुवाकः ॥</p>
<h2 id="अनवक-११--यजयपरनवकय">अनुवाकः ११  याज्यापुरोनुवाक्याः</h2>
<p>त्रिष्टुप्, १-३ गायत्री
७,९,११-१२ अनुष्टुप्
विश्वेदेवा ऋषयः</p>
<h3 id="मनतर-146">मन्त्रः</h3>
<p>इ॒दव्ँवा॑मा॒स्ये॑ ह॒विᳶ प्रि॒यमि॑न्द्राबृहस्पती ।<br>
उ॒क्थम्मद॑श्च शस्यते ।</p>
<h4 id="टक-149">टीका</h4>
<p>1अथ याज्याकाण्डं वैश्वदेवं &lsquo;यं कामयेत राजन्यमनपोब्धो जायेत वृत्रान् घ्नंश्चरेदिति तस्मा एतमैन्द्राबार्हस्पत्यं चरुं निर्वपेत्&rsquo; इत्यस्य पुरोनुवाक्या - इदं वामिति गायत्री ॥ हे इन्द्राबृहस्पती वां युवयोरास्ये इदं प्रियं हविः आस्यस्थमेवेदं मन्तव्यम्, न यत्नसाध्यम् । यद्वा - इदं हविः युवयोरास्ये जुहोमीति शेषः । उक्थं शस्त्रं तदपि होत्रा शस्यते युवयोः प्रियम् । मदश्च मदहेतुश्च युवयोः । यद्वा - उक्थं शस्त्रं, मदः प्रतिगरः, तदुभयमपि युवयोः प्रियत्वात् शस्यते एव इदं हविरपि युवयोः प्रियत्वात् मया हूयते इति । यद्वा - उक्थं मदश्च शस्यते, यदर्थं स सोम एवेदं हविः । याभ्यां वोक्थं मदश्च शस्यते तयोर्युवयोरिदं हविरिति ॥</p>
<h3 id="मनतर-147">मन्त्रः</h3>
<p>अ॒यव्ँवा॒म्परि॑ षिच्यते॒ सोम॑ इन्द्राबृहस्पती ।<br>
चारु॒र्मदा॑य पी॒तये᳚ ।</p>
<h4 id="टक-150">टीका</h4>
<p>2अथ तत्रैव पुरोनुवाक्या विकल्प्यते - अयं वामिति गायत्री ॥ हे इन्द्राबृहस्पती अयं सोमः सोमसदृशं हविः चारुः दीप्तिमान् मदनसमर्थो वा । वां युवयोः मदाय मदार्थं पीतये पानाय परिषिच्यते सर्वतः पूर्यते । &lsquo;क्तिच्क्तौ च&rsquo; इति क्तिच् ॥</p>
<h3 id="मनतर-148">मन्त्रः</h3>
<p>अ॒स्मे इ॑न्द्राबृहस्पती र॒यिन्ध॑त्तꣳ शत॒ग्विन᳚म् ।<br>
अश्वा॑वन्तꣳ सह॒स्रिण᳚म् ।</p>
<h4 id="टक-151">टीका</h4>
<p>3पुनश्च विकल्पः - अस्मे इति गायत्री ॥ हे इन्द्राबृहस्पते अस्मे अस्मभ्यम् । &lsquo;सुपां सुलुक्&rsquo; इति शेआदेशः, &lsquo;शे&rsquo; इति प्रगृह्यत्वम् । रयिं धनं धत्तं दत्तम् । रयिर्विशेष्यते - शतग्विनं शतसंख्याकानां बहूनां गवां समाहारश्शतगवं, &lsquo;गोरतद्धितलुकि&rsquo; इति टच्समासान्तः, तद्वन्तं शतग्विनं, अकारलोपश्छान्दसः । अश्वावन्तं अश्वैस्तद्वन्तम् । &lsquo;मन्त्रे सोमाश्व&rsquo; इति दीर्घत्वम् । कियद्भिरश्वैस्तद्वन्तम्? सहस्रिणं सहस्रसङ्ख्यैः गोभ्योपि बहुतरैरश्वैः अन्यैर्वा गजादिभिस्तद्वन्तम् । ईदृशं रयिं अस्मभ्यं धत्तं अस्मामु स्थापयतम् ॥</p>
<h3 id="मनतर-149">मन्त्रः</h3>
<p>बृह॒स्पति॑र्न॒ᳶ परि॑ पातु प॒श्चादु॒तोत्त॑रस्मा॒दध॑रादघा॒योः ।</p>
<p>इन्द्र॑ᳶ पु॒रस्ता॑दु॒त म॑ध्य॒तो न॒स्सखा॒ सखि॑भ्यो॒ वरि॑वᳵ कृणोतु ।</p>
<h4 id="टक-152">टीका</h4>
<p>4अथ याज्या - बृहस्पतिर्न इति त्रिष्टुप् ॥ बृहस्पतिः नः अस्मान् परिपातु सर्वैः प्रकारैः रक्षतु । पश्चादपरस्यां दिशि अवस्थितात् अघायोः अघं पापं योस्मभ्यमिच्छति तस्मात् पुरुषान्नः पातु । &lsquo;छन्दसि परेच्छायामपि&rsquo; इति क्यच्, &lsquo;न छन्दसि&rsquo; इतीत्वाभावः । उत अपि च उत्तरस्मादुत्तरदिगवस्थितात् अघायोर्नः पातु । अधरात् दक्षिणदिगवस्थिताच्चाघायोर्नः पातु, भूगोळे दक्षिणस्याधरत्वात् । इन्द्रश्च नोस्मान्पुरस्तात्पूर्वतः पातु पूर्वस्यां दिश्यवस्थितात् अघायोः नः पातु । उत अपि च मध्यतः मध्यदिग्व्यवस्थिताच्च । किंच – सखा समानख्यानः सखिभ्यः समानख्यानेभ्यः यजमानेभ्यः वरिवः धनं कृणोतु ददातु । कः? आनन्तर्यादिन्द्रः ॥</p>
<h3 id="मनतर-150">मन्त्रः</h3>
<p>वि ते॒ विष्व॒ग्वात॑जूतासो अग्ने॒ भामा॑सः [32]  शु॒चे॒ शुच॑यश्चरन्ति ।<br>
तु॒वि॒म्र॒ख्षासो॑ दि॒व्या नव॑ग्वा॒ वना॑ वनन्ति धृष॒ता रु॒जन्तः॑ ।</p>
<h4 id="टक-153">टीका</h4>
<p>5&rsquo;मेध्या च वा एतस्यामेध्या च तनुवौ संसृज्येते । यस्याहिताग्नेरन्यैरग्निभिरग्नयस्संसृज्यन्ते । अग्नये विविचये पुरोडाशमष्टाकपालं निर्वपेत्&rsquo; इत्यस्य पुरोनुवाक्या - वि ते इति त्रिष्टुप् ॥ हे अग्ने ते तव विष्वक् नानागतिः वातजूतासः वातेन जूताः प्रेरिताः वातजूतासः । जु इति सौत्रो धातुः, जुवः कर्मणि निष्ठायां छान्दसं दीर्घत्वम्, &lsquo;आज्जसेरसुक्&rsquo;, तृतीया कर्मणि' इति पूर्वपदप्रकृतिस्वरत्वम् । यद्वा - वातस्येव जूतं वेगो येषामिति वातजूतासः । भामासः भासनशीलाः क्रूररूपा वा हे शुचे दीप्त शुचयः दीप्तयः तव विचरन्ति विष्वग्गमनाः ।<br>
किंच – तुविम्रक्षासः बहुशूद्धयः बहूनां वा शोधनाः । मृजेरौणादिके सप्रत्यये अमागमः, पूर्ववदसुक् । सेचनार्थात्स एव प्रत्ययः, अमागमश्च, बहुसेचकाः वृष्ट्या बहुविकारत्वादवग्रहश्च बहुव्रीहित्वे त्रिचक्रादित्वादुत्तरपदानोदात्तत्वम् । दिव्याः दिवमर्हतीति दण्डादिभ्यो यत् । नवग्वाः नवगतयः नित्याभिनवाः । अनवग्रह एव । गमेः क्विप्, &lsquo;ऊङ्च गमादीनामिति वक्तव्यम्&rsquo; इत्यूकारः, जसि छान्दसं दीर्घत्वम् । वना वनानि उदकानि वनन्ति संभवन्ति धृषता धर्षणेन प्रसहनेन रुजन्तः वैगुण्यं भजन्तः । तया समृद्ध्या वृष्टिमुत्पादयन्तु तव शुचय इति ॥</p>
<h3 id="मनतर-151">मन्त्रः</h3>
<p>त्वाम॑ग्ने॒ मानु॑षीरीडते॒ विशो॑ होत्रा॒विद॒व्ँविवि॑चिꣳ रत्न॒धात॑मम् ।</p>
<p>गुहा॒ सन्तꣳ॑ सुभग वि॒श्वद॑र्शतन्तुविष्म॒णसꣳ॑ सु॒यज॑ङ्घृत॒श्रिय᳚म् ।</p>
<h4 id="टक-154">टीका</h4>
<p>6अथ याज्या - त्वामग्ने मानुषीरिति त्रिष्टुप् ॥ हे अग्ने त्वां मानुषीः मनुष्याः विशः प्रजाः ईडते स्तुवन्ति । &lsquo;मनोर्जातौ&rsquo; इत्यञ्, &lsquo;टिड्ढाणञ्&rsquo; इत्यादिना ङीप्, &lsquo;वा छन्दसि&rsquo; इति पूर्वसवर्णदीर्घत्वम् । होत्राविदं वाग्विशेषज्ञं विविचिं विवेचकं मिश्रितानां शोधकम् । विपूर्वाद्विचेः &lsquo;इक्कृष्यादिभ्यः&rsquo; इतीक् । रत्नधातमं रमणीयानां धनानां धातृतमं दातृतमं गुहा गुहायां सन्तं गुह्यम् । सप्तम्या आकारः । हे सुभग सर्वस्य प्रिय । यद्वा - शोभनधन विश्वदर्शतं विश्वस्य दर्शयितारं, विश्वं दर्शनमस्येति बहुव्रीहिः । तुविष्मणसं प्रवृद्धमनसं, महाबलमित्येके, बहूनां मन्तारमित्यन्ये । छान्दसस्सुट्, णत्वं च, बहुव्रीहित्वे त्वन्तोदात्तत्वं त्रिचक्रादित्वाद्द्रष्टव्यम् बहुविकारत्वादनवग्रहः । सुयजं सुष्ठु यष्टारं वैगुण्यापनोदनं घृतश्रियं घृतस्य श्रयितारम् । &lsquo;क्विब्वचि&rsquo; इत्यादिना क्विप्दीर्घौ । ईदृशं त्वामीडते प्रजाः । त्वं च अभिप्रेतैर्योजय सर्वतोस्मदभिप्रेतमपि साधयसि ॥</p>
<h3 id="मनतर-152">मन्त्रः</h3>
<p>धा॒ता द॑दातु नो र॒यिमीशा॑नो॒ जग॑त॒स्पतिः॑ ।<br>
स न॑ᳶ पू॒र्णेन॑ वावनत् ।</p>
<h4 id="टक-155">टीका</h4>
<p>7सन्ति देविकाहवींषि &lsquo;धात्रे पुरोडाशं द्वादशकपालं निर्वपति&rsquo; , &lsquo;देविका निर्वपेत्प्रजाकामः&rsquo; इति च विहितानि । तत्र धातुः पुरोनुवाक्या - धातेति गायत्री ॥ धाता विश्वस्य धारयिता नोस्मभ्यं धनं ददातु । ईशानः सर्वार्थसाधनशक्तः । अनुदात्तेत्त्वाल्लसार्वधातुकानुदात्तत्वम् । जगतः पतिः पालयिता । &lsquo;षष्ठ्याः पतिपुत्र&rsquo; इति सत्वम् । किञ्च - स देवोस्मान् पूर्णेन पूरणाय वावनत् संभजताम्, अत्यर्थं परिगृह्णात्वस्मानिति । यद्वा - पूर्णेन आप्यायितेन नोस्मान्योजयतु । वनतेर्लेटि शपः श्लुः, लेटोडागमः, तुजादित्वादभ्यासस्य दीर्घत्वम् ॥</p>
<h3 id="मनतर-153">मन्त्रः</h3>
<p>धा॒ता प्र॒जाया॑ उ॒त रा॒य ई॑शे धा॒तेदव्ँविश्व॒म्भुव॑नञ्जजान ।<br>
धा॒ता पु॒त्रय्ँयज॑मानाय॒ दाता᳚ [33] तस्मा॑ उ ह॒व्यङ्घृ॒तव॑द्विधेम ।</p>
<h4 id="टक-156">टीका</h4>
<p>8याज्या - धाता प्रजाया इति त्रिष्टुप् ॥ धाता प्रजायाः पुत्रादेः उत अपि च रायो धनस्य च ईशे ईष्टे । &lsquo;लोपस्त आत्मनेपदेषु&rsquo; इति तलोपः । इद विश्वं भुवनं भूतजातं धाता जनान जनयामास । ण्यन्ताल्लिटि &lsquo;बहुलमन्यत्रापि&rsquo; इति णिलुक् । धातेव पुत्रं यजमानाय दाता ताच्छील्येन ददाति । तस्मा उ तस्मा एव देवाय हव्यमिदं घृतवत् घृतयुक्तं विधेम दद्मः । विध विधाने, तौदादिकः ॥</p>
<h3 id="मनतर-154">मन्त्रः</h3>
<p>धा॒ता द॑दातु नो र॒यिम्प्राची᳚ञ्जी॒वातु॒मख्षि॑ताम् ।<br>
व॒यन्दे॒वस्य॑ धीमहि सुम॒तिꣳ स॒त्यरा॑धसः ।</p>
<h4 id="टक-157">टीका</h4>
<p>9तत्रैव याज्यानुवाक्ये विकल्प्येते - धातेत्यनुष्टुप् ॥ धाता ददातु नो रयिम् । गतम् । प्राचीं प्रकृष्टगमनां अनुगुणां जीवातुं जीवनार्थं जीवनाय पर्याप्तम् । जीवेरातुप्रत्ययः । अक्षितां अक्षीणां, ततश्च तेनैव धनेन वयं देवस्य सवितुः सत्यराधसः सत्यधनस्य सुमतिं शोभनमतिं, कम्? यागम् । धीमहि धारयामः तं यजेमहीत्यर्थः । धीङ् आधारे, शपो लुक् । यद्वा - देवस्य धातुः कल्याणीं मतिं तद्विषयां कल्याणीं बुद्धिं तां धीमहि कुर्मः ॥</p>
<h3 id="मनतर-155">मन्त्रः</h3>
<p>धा॒ता द॑दातु दा॒शुषे॒ वसू॑नि प्र॒जाका॑माय मी॒ढुषे॑ दुरो॒णे । <br>
तस्मै॑ दे॒वा अ॒मृता॒स्सव्ँव्य॑यन्ता॒व्ँविश्वे॑ दे॒वासो॒ अदि॑तिस्स॒जोषाः᳚ ।</p>
<h4 id="टक-158">टीका</h4>
<p>10याज्या - धातेति त्रिष्टुप् ॥ धाता हवींषि दाशुषे हविर्दत्तवते यजमानाय वसूनि धनानि प्रजार्थानि ददातु प्रजाकामाय प्रजानां कामयमानाय । &lsquo;शीलिकामि&rsquo; इत्यादिना णः, पूर्वपदप्रकृतिस्वरत्वं च । मीढुषे मेहनसमर्थाय दुरोणे दुःखेनापयितव्ये गृहे वर्तमानाय गृहस्थाय । यद्वा - दुरोणे यज्ञगृहे मीढुषे हविस्सिक्तवते तस्मै देवा अमृता अमरणाः संव्ययन्तां संहत्य वसूनि ददातु, विश्वेदेवाश्च गणाः सजोषाः, अदितिश्च सजोषा समानप्रीतिः । &lsquo;परादिश्छन्दसि&rsquo; इत्युत्तरपदाद्युदात्तत्वम् ॥</p>
<h3 id="मनतर-156">मन्त्रः</h3>
<p>अनु॑ नो॒ऽद्यानु॑मतिर्य॒ज्ञन्दे॒वेषु॑ मन्यताम् ।<br>
अ॒ग्निश्च॑ हव्य॒वाह॑नो॒ भव॑तान्दा॒शुषे॒ मयः॑ ।</p>
<h4 id="टक-159">टीका</h4>
<p>11अनुमतेः पुरोनुवाक्या - अनु न इत्यनुष्टुप् ॥ नोस्माकमिमं यज्ञं अनुमतिर्देवी अद्येदानीं देवेषु अनुमन्यतां देवान् प्रापयतु देवनिमित्तं वा अनुजानातु । ऊनचन्द्रा पौर्णमासी अनुमतिः । अग्निश्च हव्यवाहनः हविषां वोढा देवेष्वनुमन्यतामित्येव । &lsquo;हव्येनन्तः पादम्&rsquo; इति ञ्युट्, किंच - तौ अनुमतिहव्यवाहनौ दाशुषे हविर्दत्तवते अस्मै यजमानाय मयः सुखहेतुः भवताम् ॥</p>
<h3 id="मनतर-157">मन्त्रः</h3>
<p>अन्विद॑नुमते॒ त्वम् [34]  मन्या॑सै॒ शञ्च॑ नᳵ कृधि ।<br>
क्रत्वे॒ दख्षा॑य नो हिनु॒ प्र ण॒ आयूꣳ॑षि तारिषः ।</p>
<h4 id="टक-160">टीका</h4>
<p>12याज्या - अन्वित्यनुष्टुप् ॥ अनुमते त्वं मन्यासै अनुमन्यस्व लोटि &lsquo;वैतोन्यत्र&rsquo; इत्यैकारः । किंच - नोस्माकं शं सुखं च कृधि कुरु । करोतेर्लोटि शपो लुक्, &lsquo;श्रुशृणुकृवृभ्यः&rsquo; इति धिभावः । किं पुनरनुमन्तव्यमित्याह - क्रत्वे क्रतवे यागाय प्रत्ययाय वा दक्षाय समर्थाय शीघ्रकरणाय क्रत्वर्थं वा यद्दक्षमन्नं तदर्थं नः अस्मान् हिनु प्रेरय । &lsquo;जसादिषु वा वचनम् प्राङ्णौ चङ्युपधायाः&rsquo; इति दीर्घं ङितीति गुणो न प्रवर्तते । तदर्थं चास्माकं आयूंषि प्रतारिषः प्रवर्तय । तरतेर्ण्यान्ताल्लेटि &lsquo;सिब्बहुलं लेटि&rsquo; इति सिप् &lsquo;लेटोडाटौ&rsquo; इत्यडागमः, &lsquo;उपसर्गाद्बहुलम्&rsquo; इति नसो णत्वम् ॥</p>
<h3 id="मनतर-158">मन्त्रः</h3>
<p>अनु॑ मन्यतामनु॒मन्य॑माना प्र॒जाव॑न्तꣳ र॒यिमख्षी॑यमाणम् ।<br>
तस्यै॑ व॒यꣳ हेड॑सि॒ मापि॑ भूम॒ सा नो॑ दे॒वी सु॒हवा॒ शर्म॑ यच्छतु ।</p>
<h4 id="टक-161">टीका</h4>
<p>13अथ विकल्पार्थे अनुमन्यतामिति त्रिष्टुप् ॥ अनुमन्यमाना अनुमतिर्देवी संगत्या रयिमनुमन्यताम् । कीदृशम्? प्रजावन्तं प्रजायुक्तं अक्षीयमाणं च । किंच - तस्यै तस्या अनुमतिदेव्याः हेडसि क्रोधेऽपि मा भूम, किन्तु अनुग्रह एव भूयास्म । सा च देवी नोस्मभ्यं शर्म सुखं यच्छतु ददातु सुहवा स्वाह्वाना । &lsquo;बहुलं छन्दसि&rsquo; इति प्रागेव प्रत्ययोत्पत्तेस्संप्रसारणे कृते आकारान्तत्वाभावात्तलेव प्रवर्तते ॥</p>
<h3 id="मनतर-159">मन्त्रः</h3>
<p>यस्या॑मि॒दम्प्र॒दिशि॒ यद्वि॒रोच॒तेऽनु॑मति॒म्प्रति॑ भूषन्त्या॒यवः॑ ।<br>
यस्या॑ उ॒पस्थ॑ उ॒र्व॑न्तरि॑ख्ष॒ꣳ॒ सा नो॑ दे॒वी सु॒हवा॒ शर्म॑ यच्छतु ॥ [35]</p>
<h4 id="टक-162">टीका</h4>
<p>14[याज्या]यस्यामिति जगती ॥ यस्यां देव्यां [प्रदिशि प्रकर्षेण दिशन्त्यामाज्ञापयन्त्यां] यद्विरोचते विविधं भासते जगदिदं विश्वं आज्ञाविधेयं वर्तते इति । किंच – यामनुमतिं अनुमन्यमानां, भावो लक्ष्यते मद्भावे भावात्, अभावे चाभावात् । किंच - यस्या उपस्थः तत्स्थानीयं उर्वन्तरिक्षं महदिदमाकाशं विश्वं व्याप्य स्थितत्वात् । सा नः इति । गतम् ॥</p>
<h3 id="मनतर-160">मन्त्रः</h3>
<p>रा॒काम॒हꣳ सु॒हवाꣳ॑ सुष्टु॒ती हु॑वे शृ॒णोतु॑ नस्सु॒भगा॒ बोध॑तु॒ त्मना᳚ ।<br>
सीव्य॒त्वप॑स्सू॒च्याऽच्छि॑द्यमानया॒ ददा॑तु वी॒रꣳ श॒तदा॑यमु॒क्थ्य᳚म् ।</p>
<h4 id="टक-163">टीका</h4>
<p>15राकायाः पुरोनुवाक्या - राकामिति जगती ॥ संपूर्णचन्द्रा पौर्णमासी राका, राकां देवीं सुहवां स्वाह्वानां आह्वानप्रयोजनकारिणीं सुष्टुती शोभनया स्तुत्या अहं हुवे आह्वयामि । पूर्ववच्छपो लुक्, संप्रसारणं च । सुष्टुतिशब्दात्तृतीयैकवचनस्य &lsquo;सुपां सुलुक्&rsquo; इति पूर्वसवर्ण ईकारः, &lsquo;मन्क्तिन् व्याख्यान&rsquo; इत्युत्तरपदान्तोदात्तत्वम् । सा च सुभगा सुज्ञानादिका नोस्माकं शृणोतु, आह्वानं श्रुत्वा च बोधतु बुध्यतामस्मदभिप्रायं त्मना आत्मना स्वयमेव । &lsquo;मन्त्रेष्वाङ्यदेः&rsquo; इति लोपः । बुद्ध्वा च अपः कर्म प्रजननाख्यं अस्मदभिप्रेतं सूच्या सूचीस्थानीयया अनुग्रहबुद्ध्या अच्छिद्यमानया अविल्छिन्नया सीव्यतु सन्तनोतु यथा वस्त्रादिकं सूच्या स्यूतं चिरं तिष्ठति, एवमिदं करोतु । तथा च कृत्वा वीरं विक्रान्तं पुत्रं शतदायं बहुधनं उक्थ्यं कर्मभिः प्रशस्यं स्तोत्रार्हं ददातु ॥</p>
<h3 id="मनतर-161">मन्त्रः</h3>
<p>यास्ते॑ राके सुम॒तय॑स्सु॒पेश॑सो॒ याभि॒र्ददा॑सि दा॒शुषे॒ वसू॑नि ।<br>
ताभि॑र्नो अ॒द्य सु॒मना॑ उ॒पाग॑हि सहस्रपो॒षꣳ सु॑भगे॒ ररा॑णा ।</p>
<h4 id="टक-164">टीका</h4>
<p>16याज्या - यास्ते इति जगती ॥ हे राके देवि यास्ते तव सुमतयः शोभनबुद्धयः अनुग्रहात्मिकाः सुपेशसः सुरूपाः शोभनविषया वा । &lsquo;मन्क्तिन्व्याख्यान&rsquo; इत्यादिना पुर्वत्रोत्तरपदान्तोदात्तत्वम् । उत्तरत्र &lsquo;सोर्मनसी&rsquo; इत्युत्तरपदाद्युदात्तत्वम् । याभिर्मतिभिः दाशुषे हविर्दत्तवते यजमानाय वसूनि धनानि ददासि ताभिर्मतिभिः उपलक्षिता तथाभूतसंकल्पा नोस्मान् अद्येदानीं सुमना भूत्वा उपागहि उपागच्छ । व्यत्ययेन शपो लुक् । सहस्रपोषं बहुनो धनस्य पुष्टिं रराणा ददती उपागच्छतीति । रातेर्व्यत्ययेन आत्मनेपदम् । शपः श्लुः । हे सुभगे कल्याणधनप्रापिणि ॥</p>
<h3 id="मनतर-162">मन्त्रः</h3>
<p>सिनी॑वालि॒ या सु॑पा॒णिः ।</p>
<h4 id="टक-165">टीका</h4>
<p>17सिनीवाल्याः पुरोनुवाक्या याज्या च - सिनीवालि या सुपाणिरित्युभे अनुष्टुभौ प्रतीकग्रहणं चेदम् ॥ सिनीवालि पृथुष्टुके पृथुजघने या त्वं देवानामसि स्वसा सहोत्पन्नाऽसि । सा त्वमिदमाहुतं हव्यं जुषस्व । हे देवि प्रजां चास्मभ्यं दिदिढ्ढि उपचितां कुरु ॥</p>
<h3 id="मनतर-163">मन्त्रः</h3>
<p>सिनी॑वालि॒ या सु॑पा॒णिः ।</p>
<h4 id="टक-166">टीका</h4>
<p>18अथ द्वितीया - या सुपाणिः शोभनहस्ता स्वङ्गुरिः शोभनाङ्गुळिः सुषूमा शोभनप्रसूतिः बहुसूवरी बहूनामपत्यानां सवित्री । तस्यै विश्पत्नियै विशां पालयित्र्यै सिनीवाल्यै हविर्जुहोतनेति ॥</p>
<h3 id="मनतर-164">मन्त्रः</h3>
<p>कु॒हूम॒हꣳ सु॒भगा᳚व्ँ विद्म॒नाप॑सम॒स्मिन्य॒ज्ञे सु॒हवा᳚ञ्जोहवीमि ।<br>
सा नो॑ ददातु॒ श्रव॑णम्पितृ॒णान्तस्या᳚स्ते देवि ह॒विषा॑ विधेम ।</p>
<h4 id="टक-167">टीका</h4>
<p>19कुह्वाः पुरोनुवाक्या - कुहूमहमिति त्रिष्टुप् ॥ नष्टचन्द्राऽमावास्या कुहूः, तां सुभगां शोभनधनादिकां विद्मनापसं विदितकर्माणं, वेदनं विद्मः, औणादिको मन्प्रत्ययः, तद्विद्मनं पामादिलक्षणो नप्रत्ययः, तादृशं अपः कर्म यस्या इति तादृशीं सुहवां स्वाह्वानां अस्मिन् यज्ञे जोहवीमि भृशमाह्वयामि, सा चाहूता अस्मभ्यं ददातु श्रवणं श्रुतिसुखं धनं यशो वा पितृणां पूर्वेषां संबन्धि पितृणां वा श्रुतिसुखं यथा भवति तया ददातु । इदानीं स्तुत्या अभिमुखीं देवतां प्रत्यक्षीकृत्याह - हे देवि कुहु तस्याः हविषा विधेम । &lsquo;क्रियाग्रहणं कर्तव्यम्&rsquo; इति कर्मणः संप्रदानत्वाच्चतुर्थ्यर्थे षष्ठी । तादृग्गुणां त्वां हविषा परिचरेमेत्यर्थः ॥</p>
<h3 id="मनतर-165">मन्त्रः</h3>
<p>कु॒हूर्दे॒वाना॑म॒मृत॑स्य॒ पत्नी॒ हव्या॑ नो अ॒स्य ह॒विष॑श्चिकेतु ।<br>
सन्दा॒शुषे॑ कि॒रतु॒ भूरि॑ वा॒मꣳ रा॒यस्पोष॑ञ्चिकि॒तुषे॑ दधातु ॥ [36]</p>
<h4 id="टक-168">टीका</h4>
<p>20याज्या - कुहूरिति त्रिष्टुप् ॥ देवानाम्मध्ये कुहूर्देवी अमृतस्य अमृतत्वस्य उदकस्य वा पत्नी पालयित्री । यद्वा - देवानामिति सर्वविकारोपलक्षणम् । सर्वेषां भूतजातानां अमृतस्य पत्नी हव्या आह्वानार्हा । यत्प्रत्यये पूर्ववत्संप्रसारणत्वम् । तादृशी देवी नोस्माकं अस्य हविषः चरोः दीयमानस्य चिकेतु जानातु । ज्ञात्वा च दाशुषे हविर्दत्तवते यजमानाय भूरि भूयिष्ठं वामं वननीयं धनं संकिरतु ददातु । &lsquo;दाश्वान्&rsquo; इति निपातः । रायस्पोषं तस्य धनस्य पुष्टिं चिकितुषे ज्ञातवते यजमानाय ददातु । कित ज्ञाने लिटः क्वसुः । रायः सत्वस्वरावुक्तौ ॥</p>
<p>इति भट्टभास्करमिश्रविरचिते यजुर्वेदभाष्ये ज्ञानयज्ञाख्ये तृतीयकाण्डे तृतीयप्रपाठके एकादशोनुवाकः ॥
प्रपाठकश्च समाप्तः॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/3/3/">प्रपाठकः 3 </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः 3</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jun 30 13:26:42 UTC. (<a href="http://google.com/search?q=13%3a26%3a42%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
