<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>वेदे विश्वासटिप्पन्यः  | प्रपाठकः ३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH/yajuH/taittirIyam/saMhitA/bhaTTa-bhAskara-bhAShyam/5/3/" rel="alternate" type="application/rss+xml" title="वेदे विश्वासटिप्पन्यः" />
    <link href="/vedAH/yajuH/taittirIyam/saMhitA/bhaTTa-bhAskara-bhAShyam/5/3/" rel="feed" type="application/rss+xml" title="वेदे विश्वासटिप्पन्यः" />

    <meta property="og:title" content="प्रपाठकः ३" />
<meta property="og:description" content="अनुवाकः १ संयुक्तमन्त्रः उ॒थ्स॒न्न॒य॒ज्ञो वा ए॒ष यद॒ग्नि किव्ँवाहै॒तस्य॑ क्रि॒यते॒ किव्ँवा॒ न यद्वै य॒ज्ञस्य॑ क्रि॒यमा॑णस्यान्त॒र्यन्ति॒ पूय॑ति॒ वा अ॑स्य॒ तदा᳚श्वि॒नीरुप॑ दधात्य॒श्विनौ॒ वै दे॒वाना᳚म्भि॒षजौ॒ ताभ्या॑मे॒वास्मै॑ भेष॒जङ्क॑रोति॒
मन्त्रः उ॒थ्स॒न्न॒य॒ज्ञो वा ए॒ष यद॒ग्निः ।
किव्ँवाहै॒तस्य॑ क्रि॒यते॒ किव्ँ वा॒ न ।
यद् वै य॒ज्ञस्य॑ क्रि॒यमा॑णस्यान्त॒र्यन्ति॒ पूय॑ति॒ वा अ॑स्य॒ तत् ।
आ॒श्वि॒नीरुप॑ दधाति ।
अ॒श्विनौ॒ वै दे॒वाना᳚म् भि॒षजौ᳚ ।
ताभ्या॑म् ए॒वास्मै॑ भेष॒जङ् क॑रोति ।
टीका 1उक्ता प्रथमा चितिः । इदानीं द्वितीयस्यां चितौ आश्विनीर्विधातुमाह - उत्सन्नयज्ञ इत्यादि ॥ अतः परमग्निकाण्डमेव । उत्सन्नयज्ञः । शाकपार्थिवादिः । अग्नौ भूयिष्ठं कर्मोत्सन्नं भवति कार्त्स्न्येन कर्तुमशक्यत्वात् । तस्मात् एतस्य किं कर्तव्यं क्रियते किं वाऽकर्तव्यमेव क्रियते इति को ज्ञातुं अर्हति । अहेति पक्षे । यच्च यज्ञस्य क्रियमाणस्य कार्त्स्न्येन निवर्तयितुं प्रारब्धस्य सम्बन्धिनः अन्तर्यन्ति नाशयन्ति । प्रमादादननुष्ठानमेव नाशः ।&lsquo;अन्तरपरिग्रहे&rsquo; इति गतित्वात् &lsquo;तिङि चोदात्तवति&rsquo; इत्यन्तश्शब्दस्य अनुदात्तत्वम् । &lsquo;यद्वृत्तान्नित्यम्&rsquo; इति आख्यातं न निहन्यते । तदाऽस्य अङ्गं पूयति विशीर्यते दुष्टं पच्यते भिषजा चिकित्सितव्यं भवति । पूयी विशरणे । आश्विनीरिति । &lsquo;ध्रुवक्षितिः&rsquo; इत्याद्याः । अश्विमानुपधान आसामिति &lsquo;अश्विमानण्&rsquo; इत्यण्प्रत्ययः । अश्विनावित्यादि । गतम् ॥" />
<meta property="og:type" content="article" />
<meta property="og:url" content="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/" /><meta property="article:section" content="yajuH" />



<meta itemprop="name" content="प्रपाठकः ३">
<meta itemprop="description" content="अनुवाकः १ संयुक्तमन्त्रः उ॒थ्स॒न्न॒य॒ज्ञो वा ए॒ष यद॒ग्नि किव्ँवाहै॒तस्य॑ क्रि॒यते॒ किव्ँवा॒ न यद्वै य॒ज्ञस्य॑ क्रि॒यमा॑णस्यान्त॒र्यन्ति॒ पूय॑ति॒ वा अ॑स्य॒ तदा᳚श्वि॒नीरुप॑ दधात्य॒श्विनौ॒ वै दे॒वाना᳚म्भि॒षजौ॒ ताभ्या॑मे॒वास्मै॑ भेष॒जङ्क॑रोति॒
मन्त्रः उ॒थ्स॒न्न॒य॒ज्ञो वा ए॒ष यद॒ग्निः ।
किव्ँवाहै॒तस्य॑ क्रि॒यते॒ किव्ँ वा॒ न ।
यद् वै य॒ज्ञस्य॑ क्रि॒यमा॑णस्यान्त॒र्यन्ति॒ पूय॑ति॒ वा अ॑स्य॒ तत् ।
आ॒श्वि॒नीरुप॑ दधाति ।
अ॒श्विनौ॒ वै दे॒वाना᳚म् भि॒षजौ᳚ ।
ताभ्या॑म् ए॒वास्मै॑ भेष॒जङ् क॑रोति ।
टीका 1उक्ता प्रथमा चितिः । इदानीं द्वितीयस्यां चितौ आश्विनीर्विधातुमाह - उत्सन्नयज्ञ इत्यादि ॥ अतः परमग्निकाण्डमेव । उत्सन्नयज्ञः । शाकपार्थिवादिः । अग्नौ भूयिष्ठं कर्मोत्सन्नं भवति कार्त्स्न्येन कर्तुमशक्यत्वात् । तस्मात् एतस्य किं कर्तव्यं क्रियते किं वाऽकर्तव्यमेव क्रियते इति को ज्ञातुं अर्हति । अहेति पक्षे । यच्च यज्ञस्य क्रियमाणस्य कार्त्स्न्येन निवर्तयितुं प्रारब्धस्य सम्बन्धिनः अन्तर्यन्ति नाशयन्ति । प्रमादादननुष्ठानमेव नाशः ।&lsquo;अन्तरपरिग्रहे&rsquo; इति गतित्वात् &lsquo;तिङि चोदात्तवति&rsquo; इत्यन्तश्शब्दस्य अनुदात्तत्वम् । &lsquo;यद्वृत्तान्नित्यम्&rsquo; इति आख्यातं न निहन्यते । तदाऽस्य अङ्गं पूयति विशीर्यते दुष्टं पच्यते भिषजा चिकित्सितव्यं भवति । पूयी विशरणे । आश्विनीरिति । &lsquo;ध्रुवक्षितिः&rsquo; इत्याद्याः । अश्विमानुपधान आसामिति &lsquo;अश्विमानण्&rsquo; इत्यण्प्रत्ययः । अश्विनावित्यादि । गतम् ॥">

<meta itemprop="wordCount" content="8052">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="प्रपाठकः ३"/>
<meta name="twitter:description" content="अनुवाकः १ संयुक्तमन्त्रः उ॒थ्स॒न्न॒य॒ज्ञो वा ए॒ष यद॒ग्नि किव्ँवाहै॒तस्य॑ क्रि॒यते॒ किव्ँवा॒ न यद्वै य॒ज्ञस्य॑ क्रि॒यमा॑णस्यान्त॒र्यन्ति॒ पूय॑ति॒ वा अ॑स्य॒ तदा᳚श्वि॒नीरुप॑ दधात्य॒श्विनौ॒ वै दे॒वाना᳚म्भि॒षजौ॒ ताभ्या॑मे॒वास्मै॑ भेष॒जङ्क॑रोति॒
मन्त्रः उ॒थ्स॒न्न॒य॒ज्ञो वा ए॒ष यद॒ग्निः ।
किव्ँवाहै॒तस्य॑ क्रि॒यते॒ किव्ँ वा॒ न ।
यद् वै य॒ज्ञस्य॑ क्रि॒यमा॑णस्यान्त॒र्यन्ति॒ पूय॑ति॒ वा अ॑स्य॒ तत् ।
आ॒श्वि॒नीरुप॑ दधाति ।
अ॒श्विनौ॒ वै दे॒वाना᳚म् भि॒षजौ᳚ ।
ताभ्या॑म् ए॒वास्मै॑ भेष॒जङ् क॑रोति ।
टीका 1उक्ता प्रथमा चितिः । इदानीं द्वितीयस्यां चितौ आश्विनीर्विधातुमाह - उत्सन्नयज्ञ इत्यादि ॥ अतः परमग्निकाण्डमेव । उत्सन्नयज्ञः । शाकपार्थिवादिः । अग्नौ भूयिष्ठं कर्मोत्सन्नं भवति कार्त्स्न्येन कर्तुमशक्यत्वात् । तस्मात् एतस्य किं कर्तव्यं क्रियते किं वाऽकर्तव्यमेव क्रियते इति को ज्ञातुं अर्हति । अहेति पक्षे । यच्च यज्ञस्य क्रियमाणस्य कार्त्स्न्येन निवर्तयितुं प्रारब्धस्य सम्बन्धिनः अन्तर्यन्ति नाशयन्ति । प्रमादादननुष्ठानमेव नाशः ।&lsquo;अन्तरपरिग्रहे&rsquo; इति गतित्वात् &lsquo;तिङि चोदात्तवति&rsquo; इत्यन्तश्शब्दस्य अनुदात्तत्वम् । &lsquo;यद्वृत्तान्नित्यम्&rsquo; इति आख्यातं न निहन्यते । तदाऽस्य अङ्गं पूयति विशीर्यते दुष्टं पच्यते भिषजा चिकित्सितव्यं भवति । पूयी विशरणे । आश्विनीरिति । &lsquo;ध्रुवक्षितिः&rsquo; इत्याद्याः । अश्विमानुपधान आसामिति &lsquo;अश्विमानण्&rsquo; इत्यण्प्रत्ययः । अश्विनावित्यादि । गतम् ॥"/>

      
    

    <script src="/vedAH/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/vedAH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH\/edit\/content\/\u0022,\u0022mainSections\u0022:[\u0022atharva\u0022],\u0022mainsections\u0022:[\u0022atharva\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022Blog\u0022,\u0022url\u0022:\u0022\/assets\/blog\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/vedAH\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/vedAH\/yajuH\/taittirIyam\/saMhitA\/bhaTTa-bhAskara-bhAShyam\/5\/3\/".replace(basePath, "/");
    pageVars.pageParams = {};
    pageVars.pageSource = "yajuH\/taittirIyam\/saMhitA\/bhaTTa-bhAskara-bhAShyam\/5\/3.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/vedAH/webpack_dist/main-bundle.js"></script>
    <script src="/vedAH/webpack_dist/transliteration-bundle.js"></script>
    <script src="/vedAH/non_webpack_js/disqus.js"></script>
    <script src="/vedAH/webpack_dist/ui_lib-bundle.js"></script>
    <script src="/vedAH/webpack_dist/search-bundle.js"></script>

    <link rel="stylesheet" href="/vedAH/css/fonts.css">
    <link rel="stylesheet" href="/vedAH/css/@fortawesome/fontawesome-free/css/solid.min.css">
    

    <link rel="stylesheet" href="/vedAH/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/" />
    <link rel="alternate" hreflang="sa-Deva" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/vedAH/" class="btn col border">
            <i class="fas fa-gopuram ">वेदे विश्वासटिप्पन्यः <br/> प्रपाठकः ३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="प्रपाठकः ३">प्रपाठकः ३</h1>
    
    <a id="editLink" class="btn btn-primary"  href="https://github.com/vishvAsa/vedAH/edit/content/yajuH/taittirIyam/saMhitA/bhaTTa-bhAskara-bhAShyam/5/3.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="अनवक-१">अनुवाकः १</h2>
<h3 id="सयकतमनतर">संयुक्तमन्त्रः</h3>
<p>उ॒थ्स॒न्न॒य॒ज्ञो वा ए॒ष यद॒ग्नि किव्ँवाहै॒तस्य॑ क्रि॒यते॒ किव्ँवा॒ न यद्वै य॒ज्ञस्य॑ क्रि॒यमा॑णस्यान्त॒र्यन्ति॒ पूय॑ति॒ वा अ॑स्य॒ तदा᳚श्वि॒नीरुप॑ दधात्य॒श्विनौ॒ वै दे॒वाना᳚म्भि॒षजौ॒ ताभ्या॑मे॒वास्मै॑ भेष॒जङ्क॑रोति॒</p>
<h3 id="मनतर">मन्त्रः</h3>
<p>उ॒थ्स॒न्न॒य॒ज्ञो वा ए॒ष यद॒ग्निः ।<br>
किव्ँवाहै॒तस्य॑ क्रि॒यते॒ किव्ँ वा॒ न ।<br>
यद् वै य॒ज्ञस्य॑ क्रि॒यमा॑णस्यान्त॒र्यन्ति॒ पूय॑ति॒ वा अ॑स्य॒ तत् ।<br>
आ॒श्वि॒नीरुप॑ दधाति ।<br>
अ॒श्विनौ॒ वै दे॒वाना᳚म् भि॒षजौ᳚ ।<br>
ताभ्या॑म् ए॒वास्मै॑ भेष॒जङ् क॑रोति ।</p>
<h4 id="टक">टीका</h4>
<p>1उक्ता प्रथमा चितिः । इदानीं द्वितीयस्यां चितौ आश्विनीर्विधातुमाह - उत्सन्नयज्ञ इत्यादि ॥ अतः परमग्निकाण्डमेव । उत्सन्नयज्ञः । शाकपार्थिवादिः । अग्नौ भूयिष्ठं कर्मोत्सन्नं भवति कार्त्स्न्येन कर्तुमशक्यत्वात् । तस्मात् एतस्य किं कर्तव्यं क्रियते किं वाऽकर्तव्यमेव क्रियते इति को ज्ञातुं अर्हति । अहेति पक्षे । यच्च यज्ञस्य क्रियमाणस्य कार्त्स्न्येन निवर्तयितुं प्रारब्धस्य सम्बन्धिनः अन्तर्यन्ति नाशयन्ति । प्रमादादननुष्ठानमेव नाशः ।&lsquo;अन्तरपरिग्रहे&rsquo; इति गतित्वात् &lsquo;तिङि चोदात्तवति&rsquo; इत्यन्तश्शब्दस्य अनुदात्तत्वम् । &lsquo;यद्वृत्तान्नित्यम्&rsquo; इति आख्यातं न निहन्यते । तदाऽस्य अङ्गं पूयति विशीर्यते दुष्टं पच्यते भिषजा चिकित्सितव्यं भवति । पूयी विशरणे । आश्विनीरिति । &lsquo;ध्रुवक्षितिः&rsquo; इत्याद्याः । अश्विमानुपधान आसामिति &lsquo;अश्विमानण्&rsquo; इत्यण्प्रत्ययः । अश्विनावित्यादि । गतम् ॥</p>
<h3 id="सयकतमनतर-1">संयुक्तमन्त्रः</h3>
<p>पञ्चोप॑ दधाति॒ पाङ्क्तो॑ य॒ज्ञो यावा॑ने॒व य॒ज्ञस्तस्मै॑ भेष॒जङ्क॑रोत्यृत॒व्या॑ उप॑ दधात्यृतू॒नाङ्कॢप्त्यै᳚ [1]<br>
पञ्चोप॑ दधाति पञ्च॒ वा ऋ॒तवो॒ याव॑न्त ए॒वर्तव॒स्तान्क॑ल्पयति</p>
<h3 id="मनतर-1">मन्त्रः</h3>
<p>पञ्चोप॑ दधाति ।<br>
पाङ्क्तो॑ य॒ज्ञः ।<br>
यावा॑ने॒व य॒ज्ञस् तस्मै॑ भेष॒जङ्क॑रोति ।<br>
ऋ॒त॒व्या॑ उप॑ दधाति ।<br>
ऋ॒तू॒नाङ् कॢप्त्यै᳚ । [1]<br>
पञ्चोप॑ दधाति ।<br>
पञ्च॒ वा ऋ॒तवः॑ ।
याव॑न्त ए॒वर्तव॒स् , तान् क॑ल्पयति ।</p>
<h4 id="टक-1">टीका</h4>
<p>2पञ्चेति ॥ एकैका दिक्षु एका मध्ये । पाङ्क्तत्वमुक्तम् । ऋतव्या इति । ऋतुमता मन्त्रेणोपधेयाः । पूर्ववत् यत् । &lsquo;सजूर् ऋतुभिस्सजूर्विधाभित्स्सजूर्वसुभिः&rsquo; इत्याद्याः । कॢप्त्यै अविपर्यरतधर्मतायै । पञ्चेति । एकैका दिक्षु एकां मध्ये । पञ्च वा इति । हेमन्तशिशिरयोरेकत्वात् ॥</p>
<h3 id="सयकतमनतर-2">संयुक्तमन्त्रः</h3>
<p>समा॒नप्र॑भृतयो भवन्ति समा॒नोद॑र्का॒स्तस्मा᳚थ्समा॒ना ऋ॒तव॒ एके॑न प॒देन॒ व्याव॑र्तन्ते॒ तस्मा॑दृ॒तवो॒ व्याव॑र्तन्ते</p>
<h3 id="मनतर-2">मन्त्रः</h3>
<p>स॒मा॒नप्र॑भृतयो भवन्ति समा॒नोद॑र्काः ।<br>
तस्मा᳚थ्समा॒ना ऋ॒तवः॑ ।<br>
एके॑न प॒देन॒ व्याव॑र्तन्ते ।<br>
तस्मा॑द् ऋ॒तवो॒ व्याव॑र्तन्ते ।</p>
<h4 id="टक-2">टीका</h4>
<p>3समानप्रभृतय इति ॥ एकप्रारम्भा एकसमाप्तय इत्यर्थः । तस्मान्मध्ये (दोषं) एकं पदं व्यावर्तते तासां, यथा - सजूरादिकं वसुभी रुद्रैरादित्यैः विश्वैर्देवैरिति । सर्वमन्यत्समानं, यथा - सजूर् ऋतुभिस्सजूर्विधाभिः' इति सर्वासां प्रभृतिः । &lsquo;सजूर्देवैर्वयोनाथैः&rsquo; इत्यादि सर्वासामुदर्कः । तस्मादित्यादि । मन्त्राणां अत्यन्तसाम्यात् ऋतवोऽप्यत्यन्तसमाना भवन्ति । एकेनेत्यादिना पुनः प्रवृत्तिं प्रतिपादयन्ति । तस्मादिति । एकेन पदेन व्यावृत्तत्वात् मन्त्राणां समाना अपि सन्तो व्यावृत्तधर्माणो भवन्ति ऋतवः । केचिदाहुः - विधाः वसुरुद्रादित्यविश्वेदेवाः । व्यावर्तकाः विधा इत्याव [इत्येवं] उच्यन्ते । &lsquo;सजूरृतुभिः&rsquo; इति प्रभृतिः उदर्कः स (एक) एव । &lsquo;सजूर्देवैः&rsquo; इति वीप्सा पञ्चस्वनुषङ्गद्योतनार्था इति ॥</p>
<h3 id="सयकतमनतर-3">संयुक्तमन्त्रः</h3>
<p>प्राण॒भृत॒ उप॑ दधात्यृ॒तुष्वे॒व प्रा॒णान्द॑धाति॒ तस्मा᳚थ्समा॒नास्सन्त॑ ऋ॒तवो॒ न जी᳚र्य॒न्त्यथो॒ प्र ज॑नयत्ये॒वैना॑न्</p>
<h3 id="मनतर-3">मन्त्रः</h3>
<p>प्रा॒ण॒भृत॒ उप॑ दधाति ।<br>
ऋ॒तुष्वे॒व प्रा॒णान् द॑धाति ।<br>
तस्मा᳚थ्समा॒नास् सन्त॑ ऋ॒तवो॒ न जी᳚र्य॒न्ति ।<br>
अथो॒ प्र ज॑नयत्ये॒वैना॑न् ।</p>
<h4 id="टक-3">टीका</h4>
<p>4प्राणभृत इति ॥ पञ्च एकैका दिक्षु एकां मध्ये । &lsquo;प्राणं मे पाहि&rsquo; इत्याद्या ऋतुषु प्राणभरणहेतुत्वात्प्राणभृतः प्रजानां प्राणाद्यभिवृद्धिहेतुत्वमेव ऋतूनां प्राणादिमत्त्वम् । तस्मादिति । सर्वकालं समाना एकस्वभावा एव सन्तो भवन्तो न कदाचिदपि जीर्यन्त्यृतवः, समाना एव भवन्ति । आथो अपि च प्रजनयत्येवैनान् ऋतून् प्राणादिमतया न जराभावमात्रमेव क्रियत इति ॥</p>
<h3 id="सयकतमनतर-4">संयुक्तमन्त्रः</h3>
<p>ए॒ष वै वा॒युर्यत्प्रा॒णो यदृ॑त॒व्या॑ उप॒धाय॑ प्राण॒भृतः॑ [2]<br>
उ॒प॒दधा॑ति॒ तस्मा॒थ्सर्वा॑नृ॒तूननु॑ वा॒युरा व॑रीवर्त्ति</p>
<h3 id="मनतर-4">मन्त्रः</h3>
<p>ए॒ष वै वा॒युर्यत्प्रा॒णः ।<br>
यदृ॑त॒व्या॑ उप॒धाय॑ प्राण॒भृत॑ उप॒दधा॑ति । [2]</p>
<p>तस्मा॒थ् सर्वा॑न् ऋ॒तूननु॑ वा॒युरा व॑रीवर्त्ति ।</p>
<h4 id="टक-4">टीका</h4>
<p>5एष वा इति ॥ गतम् । सर्वानृतूनिति । सर्वैः ऋतुभिः लक्षितः । लक्षणेऽनोः कर्मप्रवचनीयत्वम् । आवरीवर्ति पुनःपुनरावर्तते । यङ्लुकि &lsquo;रीगृदुपधस्य च&rsquo; इति रीगागमः ॥</p>
<h3 id="सयकतमनतर-5">संयुक्तमन्त्रः</h3>
<p>वृष्टि॒सनी॒रुप॑ दधाति॒ वृष्टि॑मे॒वाव॑ रुन्द्धे॒ यदे॑क॒धोप॑द॒ध्यादेक॑मृ॒तुव्ँव॑र्षेदनुपरि॒हारꣳ॑ सादयति॒ तस्मा॒थ्सर्वा॑नृ॒तून्व॑र्षति॒ यत्प्रा॑ण॒भृत॑ उप॒धाय॑ वृष्टि॒सनी॑रुप॒दधा॑ति॒ तस्मा᳚द्वा॒युप्र॑च्युता दि॒वो वृष्टि॑रीर्ते</p>
<h3 id="मनतर-5">मन्त्रः</h3>
<p>वृ॒ष्टि॒सनी॒रुप॑ दधाति ।<br>
वृष्टि॑मे॒वाव॑ रुन्द्धे॒ , यद् ए॑क॒धोप॑द॒ध्याद् एक॑म् ऋ॒तुव्ँ व॑र्षेत् ।</p>
<p>अ॒नु॒प॒रि॒हारꣳ॑ सादयति॒ , तस्मा॒थ् सर्वा॑न् ऋ॒तून् व॑र्षति ।</p>
<p>यत्प्रा॑ण॒भृत॑ उप॒धाय॑ वृष्टि॒सनी॑रुप॒दधा॑ति॒ , तस्मा᳚द् वा॒युप्र॑च्युता दि॒वो वृष्टि॑रीर्ते ।</p>
<h4 id="टक-5">टीका</h4>
<p>6वृष्टिसनीरिति ॥ पञ्च एकैका दिक्षु एकां मध्ये ।&lsquo;अपस्पिन्व&rsquo; इत्याद्याः वृष्टिसनित्र्यः वृष्ठिसनयः । &lsquo;छन्दसि वनसन&rsquo; इतीन्प्रत्ययः । एकधेति । एकस्यामेव दिशि स्थित उपदध्यात् । एकमृतुमिति । अत्यन्तसंयोगे द्वितीया । अनुपरिहारमिति । अनुक्रमेण परितस्सर्वासु दिक्षु गत्वा सादयति सर्वस्यां दिशि उपदधाति । आभीक्ष्ण्ये णमुल् । तस्मादित्यादि । गतम् । वायु प्रच्युतेति । वायुना प्रच्याविता । &lsquo;तृतीया कर्मणि&rsquo; इति पूर्वपदप्रकृतिस्वरत्वम् । ईर्त इति । च्यवते । ईर गतौ आदादिकः ॥</p>
<h3 id="सयकतमनतर-6">संयुक्तमन्त्रः</h3>
<p>प॒शवो॒ वै व॑य॒स्या॑ नाना॑मनस॒ खलु॒ वै प॒शवो॒ नाना᳚व्रता॒स्ते॑ऽप ए॒वाभि सम॑नसः [3]</p>
<h3 id="मनतर-6">मन्त्रः</h3>
<p>प॒शवो॒ वै व॑य॒स्याः᳚ ।<br>
नाना॑मनस॒ खलु॒ वै प॒शवो॒ नाना᳚व्रताः ।<br>
ते॑ऽप ए॒वाभि सम॑नसः [3]</p>
<h4 id="टक-6">टीका</h4>
<p>7अथ वयस्या विधास्यन् तासां अपस्याभ्यः पूर्वमेवोपधेयत्वं शाखान्तरविधेयं दूषयितुमाह - पशवो वै वयस्या इति ॥ तत्साधनत्वात्ताच्छब्द्यम् । वयस्यावानुपधानो मन्त्रः आसामिति वयस्याः &lsquo;त्र्यविर्वयः&rsquo; इत्याद्या एकोनविंशतिः । नानामनस इत्यादि । ना आवयः नदे यस्मै [नावश्यं यदेकस्मै रोचते तदन्यस्मै] रोचते । तथा नानाव्रताः नानाकर्माणः यत्रैव कश्चित् प्रवर्तते तत्रैवान्यो निर्वतते । सर्वेऽपि पशवो लक्षीकृत्य समानमनसो भवन्ति । सर्वेभ्योप्यापः रोचन्ते । सर्वेऽपि स्नानपानादिना अप्सु रमन्ते । तस्मादेवमपां सर्वाभिमतत्वादपस्यानामेव प्राथम्यं युक्तियुक्तमिति । अपस्याशब्देन चानन्तरोपहिताः &lsquo;अपस्पिन्व&rsquo; इत्यादयो वृष्टिसनय उच्यन्ते ॥</p>
<h3 id="सयकतमनतर-7">संयुक्तमन्त्रः</h3>
<p>यङ्का॒मये॑ताप॒शुस्स्या॒दिति॑ वय॒स्या᳚स्तस्यो॑प॒धाया॑प॒स्या॑ उप॑ दध्या॒दसं᳚ज्ञानमे॒वास्मै॑ प॒शुभि॑ करोत्यप॒शुरे॒व भ॑वति॒ यङ्का॒मये॑त पशु॒मान्थ्स्या॒दित्य॑प॒स्या᳚स्तस्यो॑प॒धाय॑ वय॒स्या॑ उप॑ दध्याथ्सं॒ज्ञान॑मे॒वास्मै॑ प॒शुभि॑ करोति पशु॒माने॒व भ॑वति॒</p>
<h3 id="मनतर-7">मन्त्रः</h3>
<p>यङ्का॒मये॑त - &ldquo;अ॒प॒शुस् स्या॒द्&rdquo; इति॑ ।<br>
व॒य॒स्या᳚स् तस्यो॑प॒धाया॑प॒स्या॑ उप॑ दध्यात् ।<br>
असं᳚ज्ञानमे॒वास्मै॑ प॒शुभि॑ करोत्यप॒शुरे॒व भ॑वति ।<br>
यङ्का॒मये॑त - &ldquo;पशु॒मान्थ्स्या॒द्&rdquo; इति॑ ।<br>
अ॒प॒स्या᳚स् तस्यो॑प॒धाय॑ वय॒स्या॑ उप॑ दध्यात् ।<br>
सं॒ज्ञान॑मे॒वास्मै॑ प॒शुभि॑ करोति ।<br>
प॒शु॒माने॒व भ॑वति ।</p>
<h4 id="टक-7">टीका</h4>
<p>8यं कामयेतेत्यादि ॥ प्रथममुपहितानां पश्वात्मनां वयस्यानां पश्चादनुपरिहारमुपधीयमानाभिः अपस्याभिः अभिभूतत्वादस्य यजमानस्य पशुभिरसंज्ञानं अप्रकाशं करोति बहुपशुभिरप्रसिद्धेः अपशुरेव भवति । अपस्यानांतु प्राथम्ये पश्वात्मानां वयस्यानां केनचिदभिभूतत्वात् पशुभिः ख्यातः पशुमान् भवति, वयस्यान्तत्वात् चितेः गुणोत्तरेण चाभिभवो नास्तीति भावः ॥</p>
<h3 id="सयकतमनतर-8">संयुक्तमन्त्रः</h3>
<p>चत॑स्र पु॒रस्ता॒दुप॑ दधाति॒ तस्मा᳚च्च॒त्वारि॒ चख्षु॑षो रू॒पाणि॒ द्वे शु॒क्ले द्वे कृ॒ष्णे [4]</p>
<h3 id="मनतर-8">मन्त्रः</h3>
<p>चत॑स्र पु॒रस्ता॒दुप॑ दधाति ।<br>
तस्मा᳚च् च॒त्वारि॒ चख्षु॑षो रू॒पाणि॒ , द्वे शु॒क्ले द्वे कृ॒ष्णे । [4]</p>
<h4 id="टक-8">टीका</h4>
<p>9चतस्र इत्यादि ॥ &lsquo;विष्टम्भो वयः&rsquo; इत्याद्याः । न त्वनुवाकस्याद्याः । अत्र मन्त्राम्नातक्रममुल्लङ्घ्य ब्राह्मणेन क्रमान्तरं विधीयते । अत्र च लिङ्गं - मूर्धन्वतीर्भवन्ति इति । नव्यादिषु चतसृषु काचिदपि मूर्धन्वती तासामुपधानोति [धाने] विद्यते । ताः पुरस्तात् शिरसि प्रतिरूपं दधाति । तस्मादिति । द्वे शुक्ले रूपे शुक्लं च शारं च । द्वे कृष्णे कृणं गोळं पुरुषमण्डलश्च । &lsquo;कृष्णस्यामृगाख्यायाम्&rsquo; इति अन्तोदात्तत्वम् ॥</p>
<h3 id="सयकतमनतर-9">संयुक्तमन्त्रः</h3>
<p>मू॒र्ध॒न्वती᳚र्भवन्ति॒ तस्मा᳚त्पु॒रस्ता᳚न्मू॒र्धा पञ्च॒ दख्षि॑णाया॒ꣳ॒ श्रोण्या॒मुप॑ दधाति॒ पञ्चोत्त॑रस्या॒न्तस्मा᳚त्प॒श्चाद्वर्षी॑यान्पु॒रस्ता᳚त्प्रवण प॒शुर्&hellip;</p>
<h3 id="मनतर-9">मन्त्रः</h3>
<p>मू॒र्ध॒न्वती᳚र् भवन्ति ।<br>
तस्मा᳚त् पु॒रस्ता᳚न् मू॒र्धा ।<br>
पञ्च॒ दख्षि॑णाया॒ꣳ॒ श्रोण्या॒मुप॑ दधाति॒ , पञ्चोत्त॑रस्याम् ।<br>
तस्मा᳚त् प॒श्चाद् वर्षी॑यान् पु॒रस्ता᳚त् प्रवण प॒शुः ।</p>
<h4 id="टक-9">टीका</h4>
<p>10मूर्धन्वतीरिति ॥ मूर्धन्वानासामुपधानो मन्त्र इति । &lsquo;वयस्यासु मूर्ध्नो मतुप्&rsquo; &lsquo;अनो नुट्&rsquo; &lsquo;वा छन्दसि&rsquo; इति पूर्वसवर्णदीर्घत्वम् । &lsquo;ह्रस्वनुङ्भ्यां मतुप्&rsquo; इति मतुप उदात्तत्वम् । तस्मादिति । पश्चाद्वर्षीयान् वृद्धतरः । प्रियस्थिरादिना वर्षादेशः । पुरस्तात्प्रवणः कृशः । &lsquo;प्रनिरन्तः&rsquo; इत्यादिना णत्वन् ॥</p>
<h3 id="सयकतमनतर-10">संयुक्तमन्त्रः</h3>
<p>ब॒स्तो वय॒ इति॒ दख्षि॒णेऽꣳस॒ उप॑ दधाति वृ॒ष्णिर्वय॒ इत्युत्त॒रेऽꣳसा॑वे॒व प्रति॑ दधाति व्या॒घ्रो वय॒ इति॒ दख्षि॑णे प॒ख्ष उप॑ दधाति सि॒ꣳ॒हो वय॒ इत्युत्त॑रे प॒ख्षयो॑रे॒व वी॒र्य॑न्दधाति॒ पुरु॑षो॒ वय॒ इति॒ मध्ये॒ तस्मा॒त्पुरु॑ष पशू॒नामधि॑पतिः ॥ [5]</p>
<h3 id="मनतर-10">मन्त्रः</h3>
<p>ब॒स्तो वय॒ इति॒ दख्षि॒णेऽꣳस॒ उप॑ दधाति , वृ॒ष्णिर्वय॒ इत्युत्त॑रे ।<br>
अꣳसा॑वे॒व प्रति॑ दधाति ।<br>
व्या॒घ्रो वय॒ इति॒ दख्षि॑णे प॒ख्ष उप॑ दधाति ,
सि॒ꣳ॒हो वय॒ इत्युत्त॑रे ।</p>
<p>प॒ख्षयो॑रे॒व वी॒र्य॑न्दधाति॒ पुरु॑षो॒ वय॒ इति॒ मध्ये᳚ ।<br>
तस्मा॒त् पुरु॑ष पशू॒नामधि॑पतिः ॥ [5]</p>
<h4 id="टक-10">टीका</h4>
<p>11दक्षिणे अंस उपदधातीत्येव । अंसावेवेति । परस्परस्योपकुर्वाणेन स्थापयति । उत्तर इति । पक्षे उपदधातीत्येव । पक्षयोरित्यादि । गतम् । मध्य इति आत्मनि । तस्मादिति । प्रधानस्था(प)ने पुरुषशब्देनोपधानात् । &lsquo;नामन्यतरस्याम्&rsquo; इति नाम उदात्तत्वम् ॥</p>
<p>इति पञ्चमे तृतीये प्रथमोनुवाकः ॥</p>
<h2 id="अनवक-२">अनुवाकः २</h2>
<h3 id="सयकतमनतर-11">संयुक्तमन्त्रः</h3>
<p>इन्द्रा᳚ग्नी॒ अव्य॑थमाना॒मिति॑ स्वयमातृ॒ण्णामुप॑ दधातीन्द्रा॒ग्निभ्या॒व्ँवा इ॒मौ लो॒कौ विधृ॑ताव॒नयो᳚र्लो॒कयो॒र्विधृ॑त्या॒</p>
<h3 id="मनतर-11">मन्त्रः</h3>
<p>इन्द्रा᳚ग्नी॒ अव्य॑थमाना॒म् इति॑ स्वयमातृ॒ण्णामुप॑ दधाति ।<br>
इ॒न्द्रा॒ग्निभ्या॒व्ँ वा इ॒मौ लो॒कौ विधृ॑तौ ।<br>
अ॒नयो᳚र् लो॒कयो॒र् विधृ॑त्यै ।</p>
<h4 id="टक-11">टीका</h4>
<p>1अथ मध्यमायां चितौ स्वयमातृण्णां विदधाति - इन्द्राग्नी इत्यादि ॥ प्रथमचितामिव स्वयमातृण्णां अश्वमवघ्राप्य अविदुषा ब्राह्मणेन सहाभिद्रुत्य &lsquo;इन्द्राग्नी अव्यथमानां&rsquo; इत्यनुद्रुत्य &lsquo;विश्वकर्मा त्वा सादयतु&rsquo; इत्युपदधाति । इमौ लोकाविति । द्यौश्च पृथिवी च विधृताविति शेषो धारयितुं शक्यते । तस्मादिन्द्राग्निभ्यां कृतग्रहणा स्वयमातृण्णा अनयोस्तावत् लोकयोः विधृत्यै भवति । &lsquo;गतिरनन्तरः&rsquo; &lsquo;तादौ च&rsquo; इत्युभयत्र गतेः प्रकृतिस्वरत्वम् ॥</p>
<h3 id="सयकतमनतर-12">संयुक्तमन्त्रः</h3>
<p>अधृ॑तेव॒ वा ए॒षा यन्म॑ध्य॒मा चिति॑र॒न्तरि॑ख्षमिव॒ वा ए॒षेन्द्रा᳚ग्नी॒ इत्या॑हेन्द्रा॒ग्नी वै दे॒वाना॑मोजो॒भृता॒वोज॑सै॒वैना॑म॒न्तरि॑ख्षे चिनुते॒ धृत्यै᳚ स्वयमातृ॒ण्णामुप॑ दधात्य्&hellip;</p>
<h3 id="मनतर-12">मन्त्रः</h3>
<p>अधृ॑तेव॒ वा ए॒षा यन् म॑ध्य॒मा चितिः॑ ।<br>
अ॒न्तरि॑ख्षमिव॒ वा ए॒षेन्द्रा᳚ग्नी॒ इत्या॑ह ।<br>
इ॒न्द्रा॒ग्नी वै दे॒वाना॑मोजो॒ भृतौ᳚ ।<br>
ओज॑सै॒वैना॑म॒न्तरि॑ख्षे चिनुते ।<br>
धृत्यै᳚ ।<br>
स्वयमातृ॒ण्णामुप॑ दधाति ।</p>
<h4 id="टक-12">टीका</h4>
<p>2अथान्तरिक्षस्य विधृतिं प्रतिपादयन्ति - अधृतेव वेत्यादि ॥ कथमधृतेवेत्याह - अन्तरिक्षमिवेति । मध्यमत्वात् । ओजोभृताविति सामर्थ्यातिशयो गम्यते । सर्वेषामपि देवानां ओजोभृत्त्वात् तस्मात्तयोरेवौजसा इमामन्तरिक्षे चिनुते । तस्मादियमन्तरिक्षस्यापि धृत्यै धारणाय भवति ॥</p>
<h3 id="सयकतमनतर-13">संयुक्तमन्त्रः</h3>
<p>अ॒न्तरि॑ख्ष॒व्ँवै स्व॑यमातृ॒ण्णान्तरि॑ख्षमे॒वोप॑ ध॒त्ते</p>
<h3 id="मनतर-13">मन्त्रः</h3>
<p>अ॒न्तरि॑ख्ष॒व्ँ वै स्व॑यमातृ॒ण्णा ।<br>
अ॒न्तरि॑ख्षमे॒वोप॑ ध॒त्ते ।</p>
<h4 id="टक-13">टीका</h4>
<p>8अन्तरिक्षं वा इत्यादि ॥ बहूपकारकत्वात् छिद्रवत्त्वाच्च ॥</p>
<h3 id="सयकतमनतर-14">संयुक्तमन्त्रः</h3>
<p>ऽश्व॒मुप॑ [6]<br>
घ्रा॒प॒य॒ति॒ प्रा॒णमे॒वास्या᳚न्दधा॒त्यथो᳚ प्राजाप॒त्यो वा अश्व॑ प्र॒जाप॑तिनै॒वाग्निञ्चि॑नुते स्वयमातृ॒ण्णा भ॑वति प्रा॒णाना॒मुथ्सृ॑ष्ट्या॒ अथो॑ सुव॒र्गस्य॑ लो॒कस्यानु॑ख्यात्यै</p>
<h3 id="मनतर-14">मन्त्रः</h3>
<p>अश्व॒मुप॑ घ्रापयति। [6]<br>
प्रा॒णमे॒वास्या᳚न् दधाति ।<br>
अथो᳚ प्राजाप॒त्यो वा अश्वः॑ ।<br>
प्र॒जाप॑तिनै॒वाग्निञ् चि॑नुते ।<br>
स्व॒य॒मा॒तृ॒ण्णा भ॑वति ।<br>
प्रा॒णाना॒मुथ्सृ॑ष्ट्यै ।<br>
अथो॑ सुव॒र्गस्य॑ लो॒कस्यानु॑ख्यात्यै ।</p>
<h4 id="टक-14">टीका</h4>
<p>4अश्वमुप घ्रापयतीति ॥ व्याख्यातं स्वयमातृण्णामित्यत्र ॥</p>
<h3 id="सयकतमनतर-15">संयुक्तमन्त्रः</h3>
<p>दे॒वाना॒व्ँवै सु॑व॒र्गल्ँलो॒कय्ँय॒तान्दिश॒स्सम॑व्लीयन्त॒ त ए॒ता दिश्या॑ अपश्य॒न्ता उपा॑दधत॒ ताभि॒र्वै ते दिशो॑ऽदृꣳह॒न्॒यद्दिश्या॑ उप॒दधा॑ति दि॒शाव्ँविधृ॑त्यै॒</p>
<h3 id="मनतर-15">मन्त्रः</h3>
<p>दे॒वाना॒व्ँ वै सु॑व॒र्गल्ँ लो॒कय्ँ य॒तान्दिश॒स् सम॑व्लीयन्त ।<br>
त ए॒ता दिश्या॑ अपश्यन् ।<br>
ता उपा॑दधत ।<br>
ताभि॒र्वै ते दिशो॑ऽदृꣳहन्न् ।<br>
यद् दिश्या॑ उप॒दधा॑ति ।<br>
दि॒शाव्ँ विधृ॑त्यै ।</p>
<h4 id="टक-15">टीका</h4>
<p>5देवानां वा इत्यादि ॥ दिश्याविधिः । यतामिति । &lsquo;शतुरनुमः&rsquo; इति विभक्तेरुदात्तत्वम् । समव्लीयन्त व्यशीर्यन्त । व्ली विशरणे । दिश्या इति । दिश्यानुपदधानो मन्त्र आसामिति दिश्याः । पूर्ववद्यत् । &lsquo;राज्ञ्यसि&rsquo; इत्यादयः पञ्च एकैका दिक्षु एकामध्यै । ता इत्यादि । गतम् ॥</p>
<h3 id="सयकतमनतर-16">संयुक्तमन्त्रः</h3>
<p>दश॑ प्राण॒भृत॑ पु॒रस्ता॒दुप॑ [7]<br>
द॒धा॒ति॒ नव॒ वै पुरु॑षे प्रा॒णा नाभि॑र्दश॒मी प्रा॒णाने॒व पु॒रस्ता᳚द्धत्ते॒ तस्मा᳚त्पु॒रस्ता᳚त्प्रा॒णा</p>
<h3 id="मनतर-16">मन्त्रः</h3>
<p>दश॑ प्राण॒भृत॑ पु॒रस्ता॒दुप॑ दधाति ।[7]<br>
नव॒ वै पुरु॑षे प्रा॒णा नाभि॑र्दश॒मी ।<br>
प्रा॒णाने॒व पु॒रस्ता᳚द् धत्ते ।<br>
तस्मा᳚त् पु॒रस्ता᳚त् प्रा॒णाः ।</p>
<h4 id="टक-16">टीका</h4>
<p>6दश प्राणभृत इत्यादि ॥ पुरस्तात् प्राचीः &lsquo;आयुर्मे पाहि&rsquo; इत्याद्याः पुरुषस्य आयुर्दाः प्राणहेतवः । नवेति । सप्त शीर्षण्या द्वाववाञ्चाविति । तस्मात्पुरस्तात्प्रायशः [त्प्राञ्चः] ॥</p>
<h3 id="सयकतमनतर-17">संयुक्तमन्त्रः</h3>
<p>ज्योति॑ष्मतीमुत्त॒मामुप॑ दधाति॒ तस्मा᳚त्प्रा॒णाना॒व्ँवाग्ज्योति॑रुत्त॒मा दशोप॑ दधाति॒</p>
<h3 id="मनतर-17">मन्त्रः</h3>
<p>ज्योति॑ष्मतीमुत्त॒मामुप॑ दधाति ।<br>
तस्मा᳚त् प्रा॒णाना॒व्ँ वाग्ज्योति॑रुत्त॒मा ।<br>
दशोप॑ दधाति ।</p>
<h4 id="टक-17">टीका</h4>
<p>7ज्योतिष्मतीमिति ॥ ज्योतिर्मे यच्छेति । वाग्ज्योतिरिति । परस्य ज्योतिषो विवर्तत्वाद्वाचः ॥</p>
<h3 id="सयकतमनतर-18">संयुक्तमन्त्रः</h3>
<p>दशा᳚ख्षरा वि॒राड्वि॒राट्छन्द॑सा॒ञ्ज्योति॒र्ज्योति॑रे॒व पु॒रस्ता᳚द्धत्ते॒ तस्मा᳚त्पु॒रस्ता॒ज्ज्योति॒रुपा᳚स्महे॒</p>
<h3 id="मनतर-18">मन्त्रः</h3>
<p>दशा᳚ख्षरा वि॒राट् ।<br>
वि॒राट् छन्द॑सा॒ञ् ज्योतिः॑ ।<br>
ज्योति॑रे॒व पु॒रस्ता᳚द्धत्ते ।<br>
तस्मा᳚त् पु॒रस्ता॒ज् ज्योति॒रुपा᳚स्महे ।</p>
<h4 id="टक-18">टीका</h4>
<p>8दशाक्षरेति ॥ छन्दसां मध्ये विराट् द्योतनशीला ज्योतिः । तस्मादिति । भ्रूमध्यादौ परं ज्योतिरुपास्महे । यद्वा - पूर्वस्यां दिशि सावित्रं ज्योतिरुपास्महे उदितं पश्यामः ॥</p>
<h3 id="सयकतमनतर-19">संयुक्तमन्त्रः</h3>
<p>छन्दाꣳ॑सि प॒शुष्वा॒जिम॑यु॒स्तान्बृ॑ह॒त्युद॑जय॒त्तस्मा॒द्बार्ह॑ताः [8]<br>
प॒शव॑ उच्यन्ते॒</p>
<h3 id="मनतर-19">मन्त्रः</h3>
<p>छन्दाꣳ॑सि प॒शुष्वा॒जिम॑युः ।<br>
तान् बृ॑ह॒त्युद॑जयत् ।<br>
तस्मा॒द्बार्ह॑ता प॒शव॑ उच्यन्ते ।[8]</p>
<h4 id="टक-19">टीका</h4>
<p>9अथ बृहतीर्विधातुमाह - छन्दांसीत्यादि ॥ पशुषु निमित्तेषु आजिमयुः युद्धं गताः । &lsquo;लङश्शाकटायनस्य&rsquo; इति झेर्जुस् । तानित्यादि । गतम् । तस्मात्पशव्या बृहत्य इत्युक्तं भवति ॥</p>
<h3 id="सयकतमनतर-20">संयुक्तमन्त्रः</h3>
<p>मा छन्द॒ इति॑ दख्षिण॒त उप॑ दधाति॒ तस्मा᳚द्दख्षि॒णावृ॑तो॒ मासाः᳚ पृथि॒वी छन्द॒ इति॑ प॒श्चात्प्रति॑ष्ठित्या अ॒ग्निर्दे॒वतेत्यु॑त्तर॒त ओजो॒ वा अ॒ग्निर्&hellip;</p>
<h3 id="मनतर-20">मन्त्रः</h3>
<p>मा छन्द॒ इति॑ दख्षिण॒त उप॑ दधाति ।<br>
तस्मा᳚द् दख्षि॒णावृ॑तो॒ मासाः᳚ ।<br>
पृ॒थि॒वी छन्द॒ इति॑ प॒श्चात् प्रति॑ष्ठित्यै ।<br>
अ॒ग्निर्दे॒वतेत्यु॑त्तर॒तः ।<br>
ओजो॒ वा अ॒ग्निः ।</p>
<h4 id="टक-20">टीका</h4>
<p>10&rsquo;मा छन्दः' इत्याद्या द्वादश दक्षिणत उपदधाति तस्मादिति ॥ पादसङ्ख्यान्वयान्माशब्दान्वयाच्च मासा गृह्यन्ते । दक्षिणावृत इति । दक्षिणायां दिशि आवृत्तिर्येषां दक्षिणभागवृत्तित्वं प्रदक्षिणभागगमनत्वं मेषादिसंज्ञासंज्ञितगोळद्वादशभागस्थितदिवाकरगतिविशेषात्मनां मासानां गोळभ्रमणनिबन्धनात् प्रदक्षिणा वृत्तिः । प्रतिष्ठित्या इति । पृथिव्यादीनां द्वादशानां प्रतिष्ठाहेतुत्वात् ॥</p>
<h3 id="सयकतमनतर-21">संयुक्तमन्त्रः</h3>
<p>ओज॑ ए॒वोत्त॑र॒तो ध॑त्ते॒ तस्मा॑दुत्तरतोभिप्रया॒यी ज॑यति॒</p>
<h3 id="मनतर-21">मन्त्रः</h3>
<p>ओज॑ ए॒वोत्त॑र॒तो ध॑त्ते ।<br>
तस्मा॑दुत्तरतोऽभिप्रया॒यी ज॑यति ।</p>
<h4 id="टक-21">टीका</h4>
<p>11ओज एवेति ॥ अग्न्यादीनां ओजस्वित्वात् । तस्मादिति । उत्तरस्यां दिशि अभिप्रयाणशीलो जयति दुरितानि । &lsquo;सुप्यजातौ&rsquo; इति निनिः, कृदुत्तरपदप्रकृतिस्वरत्वम् ॥</p>
<h3 id="सयकतमनतर-22">संयुक्तमन्त्रः</h3>
<p>षट्त्रिꣳ॑श॒थ्सम्प॑द्यन्ते॒ षट्त्रिꣳ॑शदख्षरा बृह॒ती बार्ह॑ता प॒शवो॑ बृह॒त्यैवास्मै॑ प॒शूनव॑ रुन्द्धे बृह॒ती छन्द॑सा॒ꣳ॒ स्वारा᳚ज्य॒म्परी॑याय॒ यस्यै॒ताः [9]<br>
उ॒प॒धी॒यन्ते॒ गच्छ॑ति॒ स्वारा᳚ज्यꣳ&hellip;</p>
<h3 id="मनतर-22">मन्त्रः</h3>
<p>षट्त्रिꣳ॑श॒थ् सम्प॑द्यन्ते ।<br>
षट्त्रिꣳ॑शदख्षरा बृह॒ती ।<br>
बार्ह॑ता प॒शवः॑ ।<br>
बृ॒ह॒त्यैवास्मै॑ प॒शूनव॑ रुन्धे ।<br>
बृ॒ह॒ती छन्द॑सा॒ꣳ॒ स्वारा᳚ज्य॒म् परी॑याय ।<br>
यस्यै॒ता उ॑प॒धीयन्ते॒ गच्छ॑ति॒ स्वारा᳚ज्यम् ।[9]</p>
<h4 id="टक-22">टीका</h4>
<p>12षत्रिंशदिति ॥ षट्च त्रिंशच्च षट्त्रिंशत् । &lsquo;सङ्ख्या&rsquo; इति पूर्वपदप्रकृतिस्वरत्वम् । बृहत्येति । शतृवद्भावात् &lsquo;शतुरनुमः&rsquo; इति नद्या उदात्तत्वम्, &lsquo;बृहन्महतोरुपसङ्ख्यानम्&rsquo; इति वा । ततः &lsquo;उदात्तयणः&rsquo; इति विभक्तेरुदात्तत्वम् । स्वाराज्यमिति । &lsquo;गुणवचनब्राह्मणादिभ्यः&rsquo; इति ष्यञ् ॥</p>
<h3 id="सयकतमनतर-23">संयुक्तमन्त्रः</h3>
<p>स॒प्त वाल॑खिल्या पु॒रस्ता॒दुप॑ दधाति स॒प्त प॒श्चाथ्स॒प्त वै शी॑र्ष॒ण्याः᳚ प्रा॒णा द्वाववा᳚ञ्चौ प्रा॒णानाꣳ॑ सवीर्य॒त्वाय॑ मू॒र्धासि॒ राडिति॑ पु॒रस्ता॒दुप॑ दधाति॒ यन्त्री॒ राडिति॑ प॒श्चात् ।</p>
<h3 id="मनतर-23">मन्त्रः</h3>
<p>स॒प्त वाल॑खिल्या पु॒रस्ता॒दुप॑ दधाति , स॒प्त प॒श्चात् ।<br>
स॒प्त वै शी॑र्ष॒ण्याः᳚ प्रा॒णा , द्वाववा᳚ञ्चौ प्रा॒णानाꣳ॑ सवीर्य॒त्वाय॑ ।<br>
मू॒र्धाऽसि॒ राडिति॑ पु॒रस्ता॒दुप॑ दधाति॒ , यन्त्री॒ राडिति॑ प॒श्चात् ।</p>
<h4 id="टक-23">टीका</h4>
<p>13वालखिल्या इति ॥ &lsquo;मूर्धाऽसि राट्&rsquo; इति पुरस्तात्प्रतीचीः &lsquo;यन्त्री राट्&rsquo; इति सप्त पश्चात् प्राचीः । वालस्थाने खिलां स्वरूपासङ्कीर्तनात् वालखिल्या इति संज्ञामात्रमिदम् । यद्वा - वालखिल्या ऋषयः तदात्मनेष्टकाः स्तूयन्ते । द्वाविति । तेन शीर्षण्याः प्राणाः सङ्ख्यायास्सप्तत्वात् संहतिः वक्ष्यत इति ॥</p>
<h3 id="सयकतमनतर-24">संयुक्तमन्त्रः</h3>
<p>प्रा॒णाने॒वास्मै॑ स॒मीचो॑ दधाति ॥ [10]</p>
<h3 id="मनतर-24">मन्त्रः</h3>
<p>प्रा॒णान् ए॒वास्मै॑ स॒मीचो॑ दधाति ॥ [10]</p>
<h4 id="टक-24">टीका</h4>
<p>14समीच इति ॥ परस्परसङ्गताः तेन चक्षुरादिके द्वेद्वे सङ्गते इति । &lsquo;समस्समिः&rsquo; इति सम्यादेशे &lsquo;चौ&rsquo; इति दीर्घत्वम्, अन्तोदात्तत्वं च ॥</p>
<p>इति पञ्चमे तृतीये द्वितीयोनुवाकः ॥</p>
<h2 id="अनवक-३">अनुवाकः ३</h2>
<h3 id="सयकतमनतर-25">संयुक्तमन्त्रः</h3>
<p>दे॒वा वै यद्य॒ज्ञेऽकु॑र्वत॒ तदसु॑रा अकुर्वत॒ ते दे॒वा ए॒ता अ॑ख्ष्णयास्तो॒मीया॑ अपश्य॒न्ता अ॒न्यथा॒नूच्या॒न्यथोपा॑दधत॒ तदसु॑रा॒ नान्ववा॑य॒न्ततो॑ दे॒वा अभ॑व॒न्परासु॑रा॒ यद॑ख्ष्णयास्तो॒मीया॑ अ॒न्यथा॒नूच्या॒न्यथो॑प॒दधा॑ति॒ भ्रातृ॑व्याभिभूत्यै॒ भव॑त्या॒त्मना॒ परा᳚स्य॒ भ्रातृ॑व्यो भवत्या॒शुस्त्रि॒वृदिति॑ पु॒रस्ता॒दुप॑ दधाति</p>
<h3 id="मनतर-25">मन्त्रः</h3>
<p>दे॒वा वै यद्य॒ज्ञेऽकु॑र्वत॒ तदसु॑रा अकुर्वत ।<br>
ते दे॒वा ए॒ता अ॑ख्ष्णयास्तो॒मीया॑ अपश्यन् ।<br>
ता अ॒न्यथा॒ऽनूच्या॒न्यथोपा॑दधत ।<br>
तदसु॑रा॒ नान्ववा॑यन् ।<br>
ततो॑ दे॒वा अभ॑व॒न् पराऽसु॑राः  ।<br>
यद॑ख्ष्णयास्तो॒मीया॑ अ॒न्यथा॒ऽनूच्या॒न्यथो॑प॒दधा॑ति॒ , भ्रातृ॑व्याभिभूत्यै ।<br>
भव॑त्या॒त्मना॒ परा᳚स्य॒ भ्रातृ॑व्यो भवति ।
आ॒शुस्त्रि॒वृदिति॑ पु॒रस्ता॒दुप॑ दधाति ।</p>
<h4 id="टक-25">टीका</h4>
<p>1अथ चतुर्थी चितिरारभ्यते । तत्राक्ष्णयास्तोमीया विधातुमाह - देवा वा इत्यादि ॥ अन्यथेत्यादि । अन्येन क्रमेण स्तोमानुसारिणा मन्त्रानाम्नाय अन्येन क्रमेण मुख्यत्वाद्यनुसारिणा ता उपदधांचक्रुः । तां च प्रक्रियामसुरा नान्वगच्छन् आम्नायक्रमेणैवोपादधत । ततः पराभवन् । अन्यथा उपधाने निबन्धनं च &lsquo;यस्य मुख्यवतीः&rsquo; इत्यादिना दर्शयिष्यति । अत्राक्ष्णया अनार्जवेन वर्तमानाः स्तोमाः त्निवृदादयो येषु मन्त्रेषु ते अक्ष्णया स्तोमा मन्त्राः तैरुपधेयतया तत्सम्बन्धिन्य इष्टका अक्ष्णयास्तोमीयाः । गहादेराकृतिगणत्वाच्छः । &lsquo;आशुस्त्रिवृत्&rsquo; इत्यनुवाके अष्टादश, &lsquo;अग्नेर्भागोसि&rsquo; इत्यत्र दश । भवत्यात्मनेति स्वयं भूतिमान् सम्पद्यते । प्रकृत्यादिलक्षणा तृतीया ॥</p>
<h3 id="सयकतमनतर-26">संयुक्तमन्त्रः</h3>
<p>य॒ज्ञमु॒खव्ँवै त्रि॒वृत् [11]<br>
य॒ज्ञ॒मु॒खमे॒व पु॒रस्ता॒द्वि या॑तयति॒ व्यो॑म सप्तद॒श इति॑ दख्षिण॒तो&hellip;</p>
<h3 id="मनतर-26">मन्त्रः</h3>
<p>य॒ज्ञ॒मु॒खव्ँ वै त्रि॒वृत् । [11]<br>
य॒ज्ञ॒मु॒खम् ए॒व पु॒रस्ता॒द्वि या॑तयति ।<br>
व्यो॑म सप्तद॒श इति॑ दख्षिण॒तः ।</p>
<h4 id="टक-26">टीका</h4>
<p>2यज्ञमुखं वा इत्यादि ॥ अत्रैव व्यवस्थापयिष्यते मुख्यवत्यः पुरस्तादन्नवत्यो दक्षिणतः प्रतिष्ठावत्यः पश्चादोजस्वत्यः उत्तरत इति । त्रिवृतो यज्ञमुखत्वं बहिष्पवमानापेक्षम् । वियातयत इति । व्यापादयति ॥</p>
<h3 id="सयकतमनतर-27">संयुक्तमन्त्रः</h3>
<p>ऽन्न॒व्ँवै व्यो॑मान्नꣳ॑ सप्तद॒शोऽन्न॑मे॒व द॑ख्षिण॒तो ध॑त्ते॒ तस्मा॒द्दख्षि॑णे॒नान्न॑मद्यते ध॒रुण॑ एकवि॒ꣳ॒श इति॑ प॒श्चात्</p>
<h3 id="मनतर-27">मन्त्रः</h3>
<p>अन्न॒व्ँवै व्यो॑म ।
अन्नꣳ॑ सप्तद॒शो ।
ऽन्न॑मे॒व द॑ख्षिण॒तो ध॑त्ते ।<br>
तस्मा॒द्दख्षि॑णे॒नान्न॑मद्यते ।<br>
ध॒रुण॑ एकवि॒ꣳ॒श इति॑ प॒श्चात् ।</p>
<h4 id="टक-27">टीका</h4>
<p>3आन्नं वै व्योमेति ॥ विविधवति व्योम्नि । जरत्वरादिना ऊठि गुणः । सप्तदशस्यान्नत्वं अन्नसाधनत् सृष्टत्वात् । तस्माद्दक्ष्णिणेन अन्नं भुज्यते ॥</p>
<h3 id="सयकतमनतर-28">संयुक्तमन्त्रः</h3>
<p>प्र॑ति॒ष्ठा वा ए॑कवि॒ꣳ॒श प्रति॑ष्ठित्यै</p>
<h3 id="मनतर-28">मन्त्रः</h3>
<p>प्र॒ति॒ष्ठा वा ए॑कवि॒ꣳ॒शः ।<br>
प्रति॑ष्ठित्यै</p>
<h4 id="टक-28">टीका</h4>
<p>4प्रतिष्ठा वा इति ॥ पद्भ्यां सृष्टत्वात् ॥</p>
<h3 id="सयकतमनतर-29">संयुक्तमन्त्रः</h3>
<p>भा॒न्त प॑ञ्चद॒श इत्यु॑त्तर॒त ओजो॒ वै भा॒न्त ओज॑ पञ्चद॒श ओज॑ ए॒वोत्त॑र॒तो ध॑त्ते॒ तस्मा॑दुत्तरतोभिप्रया॒यी ज॑यति॒ प्रतू᳚र्तिरष्टाद॒श इति॑ पु॒रस्ता᳚त् [12]<br>
उप॑ दधाति॒</p>
<h3 id="मनतर-29">मन्त्रः</h3>
<p>भा॒न्त प॑ञ्चद॒श इत्यु॑त्तर॒तः ।<br>
ओजो॒ वै भा॒न्तः ।<br>
ओज॑ पञ्चद॒शः ।<br>
ओज॑ ए॒वोत्त॑र॒तो ध॑त्ते ।<br>
तस्मा॑दुत्तरतोऽभिप्रया॒यी ज॑यति ।<br>
प्रतू᳚र्तिरष्टाद॒श इति॑ ।पु॒रस्ता॒द् उप॑ दधाति ।[12]</p>
<h4 id="टक-29">टीका</h4>
<p>5भान्तः भानशील इन्द्रः ॥ पञ्चदशस्य ओजस्थानात् उरसो बाहुभ्यां चोत्पत्तिः ॥</p>
<h3 id="सयकतमनतर-30">संयुक्तमन्त्रः</h3>
<p>द्वौ त्रि॒वृता॑वभिपू॒र्वय्ँय॑ज्ञमु॒खे वि या॑तयत्य्</p>
<h3 id="मनतर-30">मन्त्रः</h3>
<p>द्वौ त्रि॒वृता॑वभिपू॒र्वय्ँ य॑ज्ञमु॒खे वि या॑तयति ।</p>
<h4 id="टक-30">टीका</h4>
<p>6द्वौ त्रिवृताविति ॥ द्वे नवके अष्टादशेति । अनुपूर्वं अनुक्रमेण ॥</p>
<h3 id="सयकतमनतर-31">संयुक्तमन्त्रः</h3>
<p>भिव॒र्तस्स॑वि॒ꣳ॒श इति॑ दख्षिण॒तोऽन्न॒व्ँवा अ॑भिव॒र्तोऽन्नꣳ॑ सवि॒ꣳ॒शोऽन्न॑मे॒व द॑ख्षिण॒तो ध॑त्ते॒ तस्मा॒द्दख्षि॑णे॒नान्न॑मद्यते॒ वर्चो᳚ द्वावि॒ꣳ॒श इति॑ प॒श्चाद्</p>
<h3 id="मनतर-31">मन्त्रः</h3>
<p>अ॒भि॒व॒र्तस्स॑वि॒ꣳ॒श इति॑ दख्षिण॒तः ।<br>
अन्न॒व्ँ वा अ॑भिव॒र्तः ।<br>
अन्नꣳ॑ सवि॒ꣳ॒शः ।<br>
अन्न॑मे॒व द॑ख्षिण॒तो ध॑त्ते ।<br>
तस्मा॒द् दख्षि॑णे॒नान्न॑मद्यते ।<br>
वर्चो᳚ द्वावि॒ꣳ॒श इति॑ प॒श्चात् ।</p>
<h4 id="टक-31">टीका</h4>
<p>7अभिवर्तस्सामविशेषः । अपरपक्ष इत्येके । सविंशो विंशतिस्तोत्रियासहितः स्तोमः । तयोरन्नसाधनत्वात् अन्नत्वम् । गतमन्यत् ॥</p>
<h3 id="सयकतमनतर-32">संयुक्तमन्त्रः</h3>
<p>यद्विꣳ॑श॒तिर्द्वे तेन॑ वि॒राजौ॒ यद्द्वे प्र॑ति॒ष्ठा तेन॑ वि॒राजो॑रे॒वाभि॑पू॒र्वम॒न्नाद्ये॒ प्रति॑ तिष्ठति॒ तपो॑ नवद॒श इत्यु॑त्तर॒तस्तस्मा᳚थ्</p>
<h3 id="मनतर-32">मन्त्रः</h3>
<p>यद्विꣳ॑श॒तिर् द्वे तेन॑ वि॒राजौ ।<br>
यद् द्वे प्र॑ति॒ष्ठा तेन॑ ।<br>
वि॒राजो॑रे॒वाभि॑पू॒र्वम॒न्नाद्ये॒ प्रति॑ तिष्ठति ।<br>
तपो॑ नवद॒श इत्यु॑त्तर॒तः ।<br>
तस्मा᳚त् ।</p>
<h4 id="टक-32">टीका</h4>
<p>8यदिति ॥ यस्मादत्र विंशतिः सन्ति तेन द्वे विराजौ दशके । यस्मादत्र द्वे स्तः तेन प्रतिष्ठा । तेन विराजोः द्वयोरभिपूर्वं प्रति अन्नाद्यर्थं विराजोऽन्नत्वात् । निमित्तात्सप्तमी ॥</p>
<h3 id="सयकतमनतर-33">संयुक्तमन्त्रः</h3>
<p>तस्मा᳚थ्स॒व्यः [13]<br>
हस्त॑योस्तप॒स्वित॑रो॒ योनि॑श्चतुर्वि॒ꣳ॒श इति॑ पु॒रस्ता॒दुप॑ दधाति॒</p>
<h3 id="मनतर-33">मन्त्रः</h3>
<p>तस्मा᳚थ् स॒व्यः  हस्त॑योस् तप॒स्वित॑रः । [13]<br>
योनि॑श् चतुर्वि॒ꣳ॒श इति॑ पु॒रस्ता॒दुप॑ दधाति ।</p>
<h4 id="टक-33">टीका</h4>
<p>9सव्य इति ॥ हस्तयोर्मध्ये सव्यो दक्षिणः तस्वितरः । तपः दुःखम् । प्रभूततरोपकारक इत्यर्थः ॥</p>
<h3 id="सयकतमनतर-34">संयुक्तमन्त्रः</h3>
<p>चतु॑र्विꣳशत्यख्षरा गाय॒त्री गा॑य॒त्री य॑ज्ञमु॒खय्ँय॑ज्ञमु॒खमे॒व पु॒रस्ता॒द्वि या॑तयति॒ गर्भाः᳚ पञ्चवि॒ꣳ॒श इति॑ दख्षिण॒तोऽन्न॒व्ँवै गर्भा॒ अन्न॑म्पञ्चवि॒ꣳ॒शोऽन्न॑मे॒व द॑ख्षिण॒तो ध॑त्ते॒ तस्मा॒द्दख्षि॑णे॒नान्न॑मद्यत॒ ओज॑स्त्रिण॒व इति॑ प॒श्चादि॒मे वै लो॒कास्त्रि॑ण॒व ए॒ष्वे॑व लो॒केषु॒ प्रति॑ तिष्ठति स॒म्भर॑णस्त्रयोवि॒ꣳ॒श इति॑ [14]<br>
उ॒त्त॒र॒तस्तस्मा᳚थ्स॒व्यो हस्त॑योस्सम्भा॒र्य॑तर॒ क्रतु॑रेकत्रि॒ꣳ॒श इति॑ पु॒रस्ता॒दुप॑ दधाति॒ वाग्वै क्रतु॑र्यज्ञमु॒खव्ँवाग्य॑ज्ञमु॒खमे॒व पु॒रस्ता॒द्वि या॑तयति ब्र॒ध्नस्य॑ वि॒ष्टप॑ञ्चतुस्त्रि॒ꣳ॒श इति॑ दख्षिण॒तो॑</p>
<h3 id="मनतर-34">मन्त्रः</h3>
<p>चतु॑र्विꣳशत्यख्षरा गाय॒त्री ।<br>
गा॒य॒त्री य॑ज्ञमु॒खम् ।<br>
य॒ज्ञ॒मु॒खमे॒व पु॒रस्ता॒द् वि या॑तयति ।<br>
गर्भाः᳚ पञ्चवि॒ꣳ॒श इति॑ दख्षिण॒तः ।<br>
अन्न॒व्ँ वै गर्भाः᳚ ।<br>
अन्न॑म् पञ्चवि॒ꣳ॒शः ।<br>
अन्न॑मे॒व द॑ख्षिण॒तो ध॑त्ते ।<br>
तस्मा॒द् दख्षि॑णे॒नान्न॑मद्यते ।<br>
ओज॑स्त्रिण॒व इति॑ प॒श्चात् ।<br>
इ॒मे वै लो॒कास् त्रि॑ण॒वः ।<br>
ए॒ष्वे॑व लो॒केषु॒ प्रति॑ तिष्ठति ।<br>
स॒म्भर॑णस् त्रयोवि॒ꣳ॒श इत्यु॑त्तर॒तः । [14]<br>
तस्मा᳚थ् स॒व्यो हस्त॑योस् सम्भा॒र्य॑तरः ।<br>
क्रतु॑रेकत्रि॒ꣳ॒श इति॑ पु॒रस्ता॒दुप॑ दधाति ।<br>
वाग्वै क्रतुः॑ ।<br>
य॒ज्ञ॒मु॒खव्ँ वाक् ।<br>
य॒ज्ञ॒मु॒खमे॒व पु॒रस्ता॒द् वि या॑तयति ।<br>
ब्र॒ध्नस्य॑ वि॒ष्टप॑ञ्चतुस्त्रि॒ꣳ॒श इति॑ दख्षिण॒तः॑ ।</p>
<h4 id="टक-34">टीका</h4>
<p>10चतुर्विंशत्यक्षरेत्यादि ॥ गतम् । पवमानाभिप्रायं गायत्या यज्ञमुखत्वम् ॥
+++(सम्पादकटिप्पनी - विस्तृतं व्याख्यानमन्यत्र मृग्यम् । )+++</p>
<h3 id="सयकतमनतर-35">संयुक्तमन्त्रः</h3>
<p>ऽसौ वा आ॑दि॒त्यो ब्र॒ध्नस्य॑ वि॒ष्टप॑म्ब्रह्मवर्च॒समे॒व द॑ख्षिण॒तो ध॑त्ते॒ तस्मा॒द्दख्षि॒णोऽर्धो᳚ ब्रह्मवर्च॒सित॑र प्रति॒ष्ठा त्र॑यस्त्रि॒ꣳ॒श इति॑ प॒श्चात्प्रति॑ष्ठित्यै॒ नाक॑ष्षट्त्रि॒ꣳ॒श इत्यु॑त्तर॒तस्&hellip;</p>
<h3 id="मनतर-35">मन्त्रः</h3>
<p>अ॒सौ वा आ॑दि॒त्यो ब्र॒ध्नस्य॑ वि॒ष्टप᳚म् ।<br>
ब्र॒ह्म॒व॒र्च॒समे॒व द॑ख्षिण॒तो ध॑त्ते ।<br>
तस्मा॒द् दख्षि॒णोऽर्धो᳚ ब्रह्मवर्च॒सित॑रः ।<br>
प्र॒ति॒ष्ठा त्र॑यस्त्रि॒ꣳ॒श इति॑ प॒श्चात्<br>
प्रति॑ष्ठित्यै ।<br>
नाक॑ष् षट्त्रि॒ꣳ॒श इत्यु॑त्तर॒तः ।</p>
<h4 id="टक-35">टीका</h4>
<p>11असाविति ॥ ब्रध्नस्य विष्टपस्य परिबृढस्यात्मनो विष्टपं स्थानमादित्यः । असाविति परिदृश्यमानमण्डलं निर्दिशति । दक्षिणार्धः दक्षिणैकदेशः ।&lsquo;अर्धस्यासमद्योतने&rsquo; इत्यर्धशब्द आद्युदात्तः । ब्रह्मवर्चसितरः प्रवृद्ध उज्ज्वलतरः तपोबलत इतरस्माद्भागात् ॥</p>
<h3 id="सयकतमनतर-36">संयुक्तमन्त्रः</h3>
<p>सु॑व॒र्गो वै लो॒को नाक॑स्सुव॒र्गस्य॑ लो॒कस्य॒ सम॑ष्ट्यै ॥ [15]</p>
<h3 id="मनतर-36">मन्त्रः</h3>
<p>सु॒व॒र्गो वै लो॒को नाकः॑ ।<br>
सु॒व॒र्गस्य॑ लो॒कस्य॒ सम॑ष्ट्यै ॥ [15]</p>
<h4 id="टक-36">टीका</h4>
<p>12सुवर्गो वा इति ॥ दक्षिणागोळस्थितानां गोळोर्ध्वभागस्थितस्य स्वर्गस्योत्तरत्वात् । समष्टिः सम्यक्प्राप्तिः । अशू व्याप्तौ, &lsquo;तादौ च&rsquo; इति गतेः प्रकृतिस्वरत्वम् ॥</p>
<p>इति पञ्चमे तृतीये तृतीयोनुवाकः ॥</p>
<h2 id="अनवक-४">अनुवाकः ४</h2>
<h3 id="सयकतमनतर-37">संयुक्तमन्त्रः</h3>
<p>अ॒ग्नेर्भा॒गो॑ऽसीति॑ पु॒रस्ता॒दुप॑ दधाति यज्ञमु॒खव्ँवा अ॒ग्निर्य॑ज्ञमु॒खन्दी॒ख्षा य॑ज्ञमु॒खम्ब्रह्म॑ यज्ञमु॒खन्त्रि॒वृद्य॑ज्ञमु॒खमे॒व पु॒रस्ता॒द्वि या॑तयति नृ॒चख्ष॑साम्भा॒गो॑ऽसीति॑ दख्षिण॒तश्&hellip;</p>
<h3 id="मनतर-37">मन्त्रः</h3>
<p>अ॒ग्नेर्भा॒गो॑ऽसीति॑ पु॒रस्ता॒दुप॑ दधाति ।<br>
य॒ज्ञ॒मु॒खव्ँ वा अ॒ग्निः ।<br>
य॒ज्ञ॒मु॒खन् दी॒ख्षा ।<br>
य॒ज्ञ॒मु॒खम् ब्रह्म॑ ।<br>
य॒ज्ञ॒मु॒खन् त्रि॒वृत् ।<br>
य॒ज्ञ॒मु॒खमे॒व पु॒रस्ता॒द् वि या॑तयति ।<br>
नृ॒चख्ष॑साम्भा॒गो॑ ऽसीति॑ दख्षिण॒तः ।</p>
<h4 id="टक-37">टीका</h4>
<p>1अग्नेर्भागोसीत्यादि ॥ अग्निदीक्षामन्त्रः । त्रिवृतां यज्ञमुखत्वं आरम्भभावित्वात् । यज्ञमुखमेवेत्यादि । गतम् ॥</p>
<h3 id="सयकतमनतर-38">संयुक्तमन्त्रः</h3>
<p>शु॑श्रु॒वाꣳसो॒ वै नृ॒चख्ष॒सोऽन्न॑न्धा॒ता जा॒तायै॒वास्मा॒ अन्न॒मपि॑ दधाति॒ तस्मा᳚ज्जा॒तोऽन्न॑मत्ति ज॒नित्र॑ स्पृ॒तꣳ स॑प्तद॒शस्स्तोम॒ इत्या॒हान्न॒व्ँवै ज॒नित्र᳚म् [16]<br>
अन्नꣳ॑ सप्तद॒शोऽन्न॑मे॒व द॑ख्षिण॒तो ध॑त्ते॒ तस्मा॒द्दख्षि॑णे॒नान्न॑मद्यते मि॒त्रस्य॑ भा॒गो॑ऽसीति॑ प॒श्चात्</p>
<h3 id="मनतर-38">मन्त्रः</h3>
<p>शु॒श्रु॒वाꣳसो॒ वै नृ॒चख्ष॑सः ।<br>
अन्न॑न् धा॒ता ।<br>
जा॒तायै॒वास्मा॒ अन्न॒मपि॑ दधाति ।<br>
तस्मा᳚ज् जा॒तोऽन्न॑मत्ति ।<br>
ज॒नित्र॑ स्पृ॒तꣳ स॑प्तद॒शस् स्तोम॒ इत्या॑ह ।<br>
अन्न॒व्ँ वै ज॒नित्र᳚म् । [16]<br>
अन्नꣳ॑ सप्तद॒शः । अन्न॑मे॒व द॑ख्षिण॒तो ध॑त्ते ।<br>
तस्मा॒द् दख्षि॑णे॒नान्न॑मद्यते ।
मि॒त्रस्य॑ भा॒गो॑ऽसीति॑ प॒श्चात् ।</p>
<h4 id="टक-38">टीका</h4>
<p>2शुश्रुवांस इति ॥ श्रुताध्ययनसम्पन्नाः शश्रुवांसः । ते चान्नवन्तः अन्नं धाता धारकत्वात् । जातायैव जन्मकाल एव जातमात्र एव अन्नजन्महेतुः सप्तदशोऽन्नस्य साधनम् ॥</p>
<h3 id="सयकतमनतर-39">संयुक्तमन्त्रः</h3>
<p>प्रा॒णो वै मि॒त्रो॑ऽपा॒नो वरु॑ण प्राणापा॒नावे॒वास्मि॑न्दधाति दि॒वो वृ॒ष्टिर्वाताः᳚ स्पृ॒ता ए॑कवि॒ꣳ॒शस्स्तोम॒ इत्या॑ह प्रति॒ष्ठा वा ए॑कवि॒ꣳ॒श प्रति॑ष्ठित्या॒ इन्द्र॑स्य भा॒गो॑ऽसीत्यु॑त्तर॒त&hellip;</p>
<h3 id="मनतर-39">मन्त्रः</h3>
<p>प्रा॒णो वै मि॒त्रो॑ , ऽपा॒नो वरु॑णः ।<br>
प्रा॒णा॒पा॒नाव् ए॒वास्मि॑न् दधाति ।<br>
दि॒वो वृ॒ष्टिर्वाताः᳚ स्पृ॒ता ए॑कवि॒ꣳ॒शस्स्तोम॒ इत्या॑ह ।<br>
प्र॒ति॒ष्ठा वा ए॑कवि॒ꣳ॒शः ।<br>
प्रति॑ष्ठित्यै ।<br>
इन्द्र॑स्य भा॒गो॑ऽसीत्यु॑त्तर॒तः ।</p>
<h4 id="टक-39">टीका</h4>
<p>3प्राणो वा इत्यादि ॥ गतम् ॥ +++( सम्पादकटिप्पनी - विस्तृतं व्याख्यानमन्यत्र मृग्यम् । )+++</p>
<h3 id="सयकतमनतर-40">संयुक्तमन्त्रः</h3>
<p>ओजो॒ वा इन्द्र॒ ओजो॒ विष्णु॒रोजः॑ ख्ष॒त्रमोज॑ पञ्चद॒शः [17]<br>
ओज॑ ए॒वोत्त॑र॒तो ध॑त्ते॒ तस्मा॑दुत्तरतोभिप्रया॒यी ज॑यति॒ वसू॑नाम्भा॒गो॑ऽसीति॑ पु॒रस्ता॒दुप॑ दधाति</p>
<h3 id="मनतर-40">मन्त्रः</h3>
<p>ओजो॒ वा इन्द्रः॑ ।<br>
ओजो॒ विष्णुः॑ ।<br>
ओजः॑ ख्ष॒त्रम् । ओज॑ पञ्चद॒शः । [17]<br>
ओज॑ ए॒वोत्त॑र॒तो ध॑त्ते ।<br>
तस्मा॑दुत्तरतोभिप्रया॒यी ज॑यति ।<br>
वसू॑नाम् भा॒गो॑ऽसीति॑ पु॒रस्ता॒दुप॑ दधाति ।</p>
<h4 id="टक-40">टीका</h4>
<p>4ब्रह्मेन्द्रविष्णुक्षत्रपञ्चदशा ओजोबलहेतवः । गतमन्यत् ॥</p>
<h3 id="सयकतमनतर-41">संयुक्तमन्त्रः</h3>
<p>यज्ञमु॒खव्ँवै वस॑वो यज्ञमु॒खꣳ रु॒द्रा य॑ज्ञमु॒खञ्च॑तुर्वि॒ꣳ॒शो य॑ज्ञमु॒खमे॒व पु॒रस्ता॒द्वि या॑तयत्यादि॒त्याना᳚म्भा॒गो॑ऽसीति॑ दख्षिण॒तो</p>
<h3 id="मनतर-41">मन्त्रः</h3>
<p>य॒ज्ञ॒मु॒खव्ँ वै वस॑वः ।<br>
य॒ज्ञ॒मु॒खꣳ रु॒द्राः ।<br>
य॒ज्ञ॒मु॒खञ् च॑तुर्वि॒ꣳ॒शः ।<br>
य॒ज्ञ॒मु॒खम् ए॒व पु॒रस्ता॒द्वि या॑तयति ।<br>
आ॒दि॒त्याना᳚म् भा॒गो॑ऽसीति॑ दख्षिण॒तः ।</p>
<h4 id="टक-41">टीका</h4>
<p>5वसुरुद्रचतुर्विंशानां यज्ञमुखत्वं प्रधानसाधनत्वात् मुख्यत्वात् ॥</p>
<h3 id="सयकतमनतर-42">संयुक्तमन्त्रः</h3>
<p>ऽन्न॒व्ँवा आ॑दि॒त्या अन्न॑म्म॒रुतोऽन्न॒ङ्गर्भा॒ अन्न॑म्पञ्चवि॒ꣳ॒शोऽन्न॑मे॒व द॑ख्षिण॒तो ध॑त्ते॒ तस्मा॒द्दख्षि॑णे॒नान्न॑मद्य॒तेऽदि॑त्यै भा॒गः [18]<br>
अ॒सीति॑ प॒श्चात्</p>
<h3 id="मनतर-42">मन्त्रः</h3>
<p>अन्न॒व्ँ वा आ॑दि॒त्याः ।<br>
अन्न॑म् म॒रुतः॑ । अन्न॒ङ् गर्भाः᳚ । अन्न॑म् पञ्चवि॒ꣳ॒शः ।<br>
अन्न॑मे॒व द॑ख्षिण॒तो ध॑त्ते ।<br>
तस्मा॒द् दख्षि॑णे॒नान्न॑मद्य॒ते ।<br>
अदि॑त्यै भा॒गो॑ऽसीति॑ प॒श्चात् । [18]</p>
<h4 id="टक-42">टीका</h4>
<p>6आदित्यमरुत्पञ्चविंशानां यज्ञद्वारेणन्नसाधनत्वं गर्भा अप्यन्न-
साधकाः ॥</p>
<h3 id="सयकतमनतर-43">संयुक्तमन्त्रः</h3>
<p>प्र॑ति॒ष्ठा वा अदि॑ति प्रति॒ष्ठा पू॒षा प्र॑ति॒ष्ठा त्रि॑ण॒व प्रति॑ष्ठित्यै दे॒वस्य॑ सवि॒तुर्भा॒गो॑ऽसीत्यु॑त्तर॒तो&hellip;</p>
<h3 id="मनतर-43">मन्त्रः</h3>
<p>प्र॒ति॒ष्ठा वा अदि॑ति । प्र॒ति॒ष्ठा पू॒षा । प्र॒ति॒ष्ठा त्रि॑ण॒वः ।<br>
प्रति॑ष्ठित्यै ।<br>
दे॒वस्य॑ सवि॒तुर् भा॒गो॑ऽसीत्यु॑त्तर॒तः ।</p>
<h4 id="टक-43">टीका</h4>
<p>7अदितिपूषत्रिणवाश्च यज्ञद्वारेण प्रतिष्ठाहेतवः ॥</p>
<h3 id="सयकतमनतर-44">संयुक्तमन्त्रः</h3>
<p>ब्रह्म॒ वै दे॒वस्स॑वि॒ता ब्रह्म॒ बृह॒स्पति॒र्ब्रह्म॑ चतुष्टो॒मो ब्र॑ह्मवर्च॒समे॒वोत्त॑र॒तो ध॑त्ते॒ तस्मा॒दुत्त॒रोऽर्धो᳚ ब्रह्मवर्च॒सित॑रस्&hellip;</p>
<h3 id="मनतर-44">मन्त्रः</h3>
<p>ब्रह्म॒ वै दे॒वस् स॑वि॒ता ।<br>
ब्रह्म॒ बृह॒स्पतिः॑ ।<br>
ब्रह्म॑ चतुष्टो॒मः ।<br>
ब्र॒ह्म॒व॒र्च॒स॒म् ए॒वोत्त॑र॒तो ध॑त्ते ।<br>
तस्मा॒दुत्त॒रोऽर्धो᳚ ब्रह्मवर्च॒सित॑रः ।</p>
<h4 id="टक-44">टीका</h4>
<p>8सवितृबृहस्पतिचतुष्टोमानां बृहत्वाद्ब्रह्मत्वम् । ब्रह्मवर्चसितरः
प्रवृद्धसम्भाव्यफलत्वादुज्ज्वलतर इतरस्मात् ॥</p>
<h3 id="सयकतमनतर-45">संयुक्तमन्त्रः</h3>
<p>सावि॒त्रव॑ती भवति॒ प्रसू᳚त्यै॒ तस्मा᳚द्ब्राह्म॒णाना॒मुदी॑ची स॒नि प्रसू॑ता</p>
<h3 id="मनतर-45">मन्त्रः</h3>
<p>सा॒वि॒त॑वती भवति । प्रसू᳚त्यै ।<br>
तस्मा᳚द्ब्राह्म॒णाना॒मुदी॑ची स॒नि प्रसू॑ता ।</p>
<h4 id="टक-45">टीका</h4>
<p>9सावित्रवतीति ॥ सावित्रेणानेन मन्त्रेण तद्वती । तस्माद्ब्राह्मणानामुत्तरस्यां दिशि सनिर्याच्ञा तया प्रशस्ततया । &lsquo;अनिगन्तोञ्चतौ&rsquo; इति उदीचीशब्दे गतेः प्रकृतिस्वरत्वम् । प्रसूतेत्यत्र &lsquo;गतिरनन्तरः&rsquo; इति ॥</p>
<h3 id="सयकतमनतर-46">संयुक्तमन्त्रः</h3>
<p>ध॒र्त्रश्च॑तुष्टो॒म इति॑ पु॒रस्ता॒दुप॑ दधाति यज्ञमु॒खव्ँवै ध॒र्त्रः [19]<br>
य॒ज्ञ॒मु॒खञ्च॑तुष्टो॒मो य॑ज्ञमु॒खमे॒व पु॒रस्ता॒द्वि या॑तयति॒</p>
<h3 id="मनतर-46">मन्त्रः</h3>
<p>ध॒र्त्रश् च॑तुष्टो॒म इति॑ पु॒रस्ता॒दुप॑ दधाति ।<br>
यज्ञमु॒खव्ँवै ध॒र्त्रः । [19]<br>
य॒ज्ञ॒मु॒खञ् च॑तुष्टो॒मः ।<br>
य॒ज्ञ॒मु॒खमे॒व पु॒रस्ता॒द् वि या॑तयति ।</p>
<h4 id="टक-46">टीका</h4>
<p>10धर्त्रः धारयिता अग्निष्टोमः स यज्ञानां मुखं चतुष्टोमो वा समष्टिस्तोत्रीयः स्तोमः । तस्य यज्ञमुखत्वं यज्ञमुखभूतत्रिवृदात्मकत्वात् । चत्वारः स्तोमाः परिमाणमस्येति आभिर्यज्ञसाध्यत्वम् । पूर्ववत् &lsquo;द्विगोः&rsquo; इति लुकि, &lsquo;स्तोमे डविधिः&rsquo; इति डः ॥</p>
<h3 id="सयकतमनतर-47">संयुक्तमन्त्रः</h3>
<p>यावा॑नाम्भा॒गो॑ऽसीति॑ दख्षिण॒तो मासा॒ वै यावा॑ अर्धमा॒सा अया॑वा॒स्तस्मा᳚द्दख्षि॒णावृ॑तो॒ मासा॒ अन्न॒व्ँवै यावा॒ अन्न॑म्प्र॒जा अन्न॑मे॒व द॑ख्षिण॒तो ध॑त्ते॒ तस्मा॒द्दख्षि॑णे॒नान्न॑मद्यत ऋभू॒णाम्भा॒गो॑ऽसीति॑ प॒श्चात्</p>
<h3 id="मनतर-47">मन्त्रः</h3>
<p>यावा॑नाम्भा॒गो॑ऽसीति॑ दख्षिण॒तः ।<br>
मासा॒ वै यावाः॑ ।<br>
अ॒र्ध॒मा॒सा अया॑वाः ।<br>
तस्मा᳚द्दख्षि॒णावृ॑तो॒ मासाः᳚ ।<br>
अन्न॒व्ँवै यावाः᳚ ।<br>
अन्न॑म्प्र॒जाः । अन्न॑मे॒व द॑ख्षिण॒तो ध॑त्ते ।<br>
तस्मा॒द् दख्षि॑णे॒नान्न॑मद्यते ।<br>
ऋ॒भू॒णाम् भा॒गो॑ऽसीति॑ प॒श्चात् ।</p>
<h4 id="टक-47">टीका</h4>
<p>11यावानामिति ॥ यावा यानशीलवान् । यातेरौणादिको वप्रत्ययः । नञिवयुक्तन्यायेन यावसदृशा अर्धमासा अयावा आगन्तारः तमनुगन्तारश्चेत्यर्थः । दक्षिणावृत इति व्याख्यातम् । अन्नस्य हेतवो यावा अयावाश्च प्रजाश्चान्नहेतुकाः ॥</p>
<h3 id="सयकतमनतर-48">संयुक्तमन्त्रः</h3>
<p>प्रति॑ष्ठित्यै विव॒र्तो᳚ऽष्टाचत्वारि॒ꣳ॒श इत्यु॑त्तर॒तो॑ऽनयो᳚र्लो॒कयोः᳚ सवीर्य॒त्वाय॒ तस्मा॑दि॒मौ लो॒कौ स॒माव॑द्वीर्यौ [20]</p>
<h3 id="मनतर-48">मन्त्रः</h3>
<p>प्रति॑ष्ठित्यै ।<br>
वि॒व॒र्तो᳚ष्टाचत्वारि॒ꣳ॒श इत्यु॑त्तर॒तः ।<br>
अनयो᳚र्लो॒कयोः᳚ सवीर्य॒त्वाय॑ ।<br>
तस्मा॑दि॒मौ लो॒कौ स॒माव॑द्वीर्यौ । [20]</p>
<h4 id="टक-48">टीका</h4>
<p>12प्रतिष्ठित्या इति ॥ प्राधान्यात् । सवीर्यत्वाय समानवीर्यत्वाय । इदमपि श्रुतिप्रामाण्यादेव । समावद्वीर्यौ समवीर्यौ । &lsquo;समादावतुप्&rsquo; इति आवतुप्प्रत्ययः ॥</p>
<h3 id="सयकतमनतर-49">संयुक्तमन्त्रः</h3>
<p>यस्य॒ मुख्य॑वती पु॒रस्ता॑दुपधी॒यन्ते॒ मुख्य॑ ए॒व भ॑व॒त्यास्य॒ मुख्यो॑ जायते॒ यस्यान्न॑वतीर्दख्षिण॒तोऽत्त्यन्न॒मास्या᳚न्ना॒दो जा॑यते॒</p>
<h3 id="मनतर-49">मन्त्रः</h3>
<p>यस्य॒ मुख्य॑वती पु॒रस्ता॑दुपधी॒यन्ते॒ मुख्य॑ ए॒व भ॑वति ।<br>
आऽस्य॒ मुख्यो॑ जायते ।<br>
यस्यान्न॑वतीर् दख्षिण॒तो ऽत्त्यन्न᳚म् ।<br>
आऽस्या᳚न्ना॒दो जा॑यते ।</p>
<h4 id="टक-49">टीका</h4>
<p>13यस्येत्यादि ॥ मुखशब्देन या स्तुतिः तद्वत्यः पुरस्तादिष्टका उपधीयन्ते सप्त । अयं मुख्यो भवति । आजायते चास्य मुख्यः पुत्रः अन्नादः अन्नादनवान् । तेन सहासावन्नमत्ति । आजायते चास्यान्नादः पुत्रः ॥</p>
<h3 id="सयकतमनतर-50">संयुक्तमन्त्रः</h3>
<p>यस्य॑ प्रति॒ष्ठाव॑ती प॒श्चात्प्रत्ये॒व ति॑ष्ठति॒</p>
<h3 id="मनतर-50">मन्त्रः</h3>
<p>यस्य॑ प्रति॒ष्ठाव॑ती प॒श्चात् , प्रत्ये॒व ति॑ष्ठति ।</p>
<h4 id="टक-50">टीका</h4>
<p>14प्रतिष्ठावतीः प्रतिस्थितिमत्यः सप्त । प्रतितिष्ठत्येवायम् ॥</p>
<h3 id="सयकतमनतर-51">संयुक्तमन्त्रः</h3>
<p>यस्यौज॑स्वतीरुत्तर॒त ओ॑ज॒स्व्ये॑व भ॑व॒त्यास्यौ॑ज॒स्वी जा॑यते॒</p>
<h3 id="मनतर-51">मन्त्रः</h3>
<p>यस्यौज॑स्वतीरुत्तर॒त ओ॑ज॒स्व्ये॑व भ॑वति ।<br>
आऽस्यौ॑ज॒स्वी जा॑यते ।</p>
<h4 id="टक-51">टीका</h4>
<p>15यस्यौजस्वतीरिति ॥ वलार्थवादवत्यः सप्त । अयमोजस्वी भवति । आजायते चास्य ओनस्वी पुत्रः ॥</p>
<h3 id="सयकतमनतर-52">संयुक्तमन्त्रः</h3>
<p>ऽर्को वा ए॒ष यद॒ग्निस्तस्यै॒तदे॒व स्तो॒त्रमे॒तच्छ॒स्त्रय्ँयदे॒षा वि॒धा [21]<br>
वि॒धी॒यते॒ऽर्क ए॒व तद॒र्क्य॑मनु॒ वि धी॑य॒ते</p>
<h3 id="मनतर-52">मन्त्रः</h3>
<p>अ॒र्को वा ए॒ष यद॒ग्निः ।<br>
तस्यै॒तदे॒व स्तो॒त्रमे॒तच् छ॒स्त्रम् ।<br>
यदे॒षा वि॒धा वि॑धी॒यते᳚ । [21]<br>
अ॒र्क ए॒व तद॒र्क्य॑मनु॒ वि धी॑यते ।</p>
<h4 id="टक-52">टीका</h4>
<p>16अर्क इति ॥ अर्चनीयो योऽग्निः स्तोत्रैः स्तोतव्यः शस्त्रैश्च शंसितव्यः तस्यास्य एतदेव स्तोत्रं एतदेव शस्त्रं यदेषा विधा विधीयते यथोक्तमुख्यवत्याद्युपधानप्रकारः क्रियते । तदेतमर्क्यं अर्चनीयं अनु अग्निमुद्दिश्य तस्यार्के अर्चनार्थं एषा विधा विधीयते । &lsquo;चजोः कुधिण्यतोः&rsquo; इति कुत्वम्, उभयत्र ॥</p>
<h3 id="सयकतमनतर-53">संयुक्तमन्त्रः</h3>
<p>ऽत्त्यन्न॒मास्या᳚न्ना॒दो जा॑यते॒ यस्यै॒षा वि॒धा वि॑धी॒यते॒ य उ॑ चैनामे॒वव्ँवेद॒</p>
<h3 id="मनतर-53">मन्त्रः</h3>
<p>अत्त्यन्न॒मास्या᳚न्ना॒दो जा॑यते ।<br>
यस्यै॒षा वि॒धा वि॑धी॒यते॒ य उ॑ चैनामे॒वव्ँ वेद॑ ।</p>
<h4 id="टक-53">टीका</h4>
<p>17अथास्या विधायाः फलमाह - अत्तीत्यादि ॥ यस्य यजमानस्यैषा विधा विधीयते । यश्चाप्येनां विधां उपधानविधां वेदेति ॥</p>
<h3 id="सयकतमनतर-54">संयुक्तमन्त्रः</h3>
<p>सृष्टी॒रुप॑ दधाति यथासृ॒ष्टमे॒वाव॑ रुन्द्धे॒</p>
<h3 id="मनतर-54">मन्त्रः</h3>
<p>सृष्टी॒रुप॑ दधाति ।<br>
य॒था॒सृ॒ष्टमे॒वाव॑ रुन्धे ।</p>
<h4 id="टक-54">टीका</h4>
<p>18सृष्टीरिति ॥ &lsquo;एकयाऽस्तुवत&rsquo; इत्याद्याः सप्तदश । चतस्रो दक्षिणेंस उपदधाति । अथ तिस्रः । अथ चतस्रो दक्षिणादंसात् दक्षिणां श्रोणिं अभ्यायातयति । यथा सृष्टमिति । यथा वै मन्त्रेषु सृष्टिमत्तया सृष्टं प्रजादिकं तदेव फलं अवरुन्धे ॥</p>
<h3 id="सयकतमनतर-55">संयुक्तमन्त्रः</h3>
<p>न वा इ॒दन्दिवा॒ न नक्त॑मासी॒दव्या॑वृत्त॒न्ते दे॒वा ए॒ता व्यु॑ष्टीरपश्य॒न्ता उपा॑दधत॒ ततो॒ वा इ॒दव्ँव्यौ᳚च्छ॒द्यस्यै॒ता उ॑पधी॒यन्ते॒ व्ये॑वास्मा॑ उच्छ॒त्यथो॒ तम॑ ए॒वाप॑ हते ॥ [22]</p>
<h3 id="मनतर-55">मन्त्रः</h3>
<p>न वा इ॒दन् दिवा॒ , न नक्त॑मासी॒दव्या॑वृत्तम् ।<br>
ते दे॒वा ए॒ता व्यु॑ष्टीरपश्यन् ।<br>
ता उपा॑दधत ।<br>
ततो॒ वा इ॒दव्ँ व्यौ᳚च्छत् ।<br>
यस्यै॒ता उ॑पधी॒यन्ते॒ व्ये॑वास्मा॑ उच्छति ।<br>
अथो॒ तम॑ ए॒वाप॑ हते ॥ [22]</p>
<h4 id="टक-55">टीका</h4>
<p>19न वा इत्यादि ॥ व्युष्टीनां विधिः । इदं सर्वं अव्यावृत्तं अविभक्तरूपमेवासीत् । न वै तदनीं दिवाऽऽसीत्, न च नक्तमासीत्, एकरूपमन्धतमसमिवाभवत् । देवानामस्तित्वात् तेषां व्यामोहमात्रमिदं, न विश्वविलय इत्येके । देवात्मानोपि विश्वविलये विद्यन्ते नित्यत्वादित्यन्ये । ते देवा इत्यादि । &lsquo;इयमेव सा या&rsquo; इत्यादयो व्युष्टयः पञ्चदश, तिस्रः तिस्रो दिक्षु तिस्रो मध्ये व्युष्टिभिश्चितिरवाप्यते । व्यौच्छदिति । अपहततमस्कं विभातमासीत् । उच्छी विवासे । व्येवास्मा इति । सर्वदा अस्य विभात मेव भवति । व्यावृत्तमेव सर्वं भासते । अथो अपि च तमस्सदृशं एतं सर्वं पापं हन्त्येव । व्यत्ययेनात्मनेपदम् ॥</p>
<p>इति पञ्चमे तृतीये चतुर्थोनुवाकः</p>
<h2 id="अनवक-५">अनुवाकः ५</h2>
<h3 id="सयकतमनतर-56">संयुक्तमन्त्रः</h3>
<p>अग्ने॑ जा॒तान्प्र णु॑दा नस्स॒पत्ना॒निति॑ पु॒रस्ता॒दुप॑ दधाति जा॒ताने॒व भ्रातृ॑व्या॒न्प्र णु॑दते॒ सह॑सा जा॒तानिति॑ प॒श्चाज्ज॑नि॒ष्यमा॑णाने॒व प्रति॑ नुदते चतुश्चत्वारि॒ꣳ॒शस्स्तोम॒ इति॑ दख्षिण॒तो</p>
<h3 id="मनतर-56">मन्त्रः</h3>
<p>अग्ने॑ जा॒तान् प्र णु॑दा नस्स॒पत्ना॒न् इति॑ पु॒रस्ता॒दुप॑ दधाति ।<br>
जा॒ताने॒व भ्रातृ॑व्या॒न् प्र णु॑दते ।<br>
सह॑सा जा॒तानिति॑ प॒श्चात् ।<br>
ज॒नि॒ष्यमा॑णाने॒व प्रति॑ नुदते ।<br>
च॒तु॒श्च॒त्वा॒रि॒ꣳ॒शस्स्तोम॒ इति॑ दख्षिण॒तः ।</p>
<h4 id="टक-56">टीका</h4>
<p>1अग्ने जातानित्यादिरसपत्नानां विधिः । पञ्चम्यां चितौ असपत्नत्वं आत्मनः आत्मीयानां च याभिः क्रियते ताः असपत्नाः पञ्च । जातान्नाशयति, जनिष्यमाणान् प्रणुदते प्रतीपमुत्पत्त्या नुदते उत्पत्तिनिरोधं करोति ॥</p>
<h3 id="सयकतमनतर-57">संयुक्तमन्त्रः</h3>
<p>ब्र॑ह्मवर्च॒सव्ँवै च॑तुश्चत्वारि॒ꣳ॒शो ब्र॑ह्मवर्च॒समे॒व द॑ख्षिण॒तो ध॑त्ते॒ तस्मा॒द्दख्षि॒णोऽर्धो᳚ ब्रह्मवर्च॒सित॑रष्षोड॒शस्स्तोम॒ इत्यु॑त्तर॒त ओजो॒ वै षो॑ड॒श ओज॑ ए॒वोत्त॑र॒तो ध॑त्ते॒ तस्मा᳚त् [23]<br>
उ॒त्त॒र॒तो॒भि॒प्र॒या॒यी ज॑यति॒</p>
<h3 id="मनतर-57">मन्त्रः</h3>
<p>ब्र॒ह्म॒व॒र्च॒सव्ँ वै च॑तुश्चत्वारि॒ꣳ॒शः ।<br>
ब्र॒ह्म॒व॒र्च॒समे॒व द॑ख्षिण॒तो ध॑त्ते ।<br>
तस्मा॒द् दख्षि॒णोऽर्धो᳚ ब्रह्मवर्च॒सित॑रः ।<br>
षो॒ड॒शस्स्तोम॒ इत्यु॑त्तर॒तः ।<br>
ओजो॒ वै षो॑ड॒श ।<br>
ओज॑ ए॒वोत्त॑र॒तो ध॑त्ते ।<br>
तस्मा॑दुत्तरतोऽभिप्रया॒यी ज॑यति। [23]</p>
<h4 id="टक-57">टीका</h4>
<p>2ब्रह्मवर्चसहेतुः चत्वारिंशः । गतमन्यत् ॥</p>
<h3 id="सयकतमनतर-58">संयुक्तमन्त्रः</h3>
<p>वज्रो॒ वै च॑तुश्चत्वारि॒ꣳ॒शो वज्र॑ष्षोड॒शो यदे॒ते इष्ट॑के उप॒दधा॑ति जा॒ताꣳश्चै॒व ज॑नि॒ष्यमा॑णाꣳश्च॒ भ्रातृ॑व्यान्प्र॒णुद्य॒ वज्र॒मनु॒ प्र ह॑रति॒ स्तृत्यै॒</p>
<h3 id="मनतर-58">मन्त्रः</h3>
<p>वज्रो॒ वै च॑तुश्चत्वारि॒ꣳ॒शो वज्र॑ष् षोड॒शः ।<br>
यदे॒ते इष्ट॑के उप॒दधा॑ति , जा॒ताꣳश्चै॒व ज॑नि॒ष्यमा॑णाꣳश्च॒ भ्रातृ॑व्यान् प्र॒णुद्य॒ वज्र॒मनु॒ प्र ह॑रति । स्तृत्यै᳚ ।</p>
<h4 id="टक-58">टीका</h4>
<p>3वज्रो वा इत्यादि ॥ चतुश्चत्वारिशष्षोडशश्च वज्रतुल्यौ सपत्नानां नाशने । एते इति दक्षिणोत्तरे उच्येते । जातांश्चेति । पूर्वपश्चिमाभ्यां जातान् जनिष्यमाणांश्च भ्रातृव्यान् प्रणुद्य निपीड्य एताभ्यां दक्षिणोत्तराभ्यां वज्रमनुप्रहरति स्तृत्यै मरणाय । स्तृणोतिः ह्रस्वान्तस्सौवादिकः ॥</p>
<h3 id="सयकतमनतर-59">संयुक्तमन्त्रः</h3>
<p>पुरी॑षवती॒म्मध्य॒ उप॑ दधाति॒ पुरी॑ष॒व्ँवै मध्य॑मा॒त्मन॒स्सात्मा॑नमे॒वाग्निञ्चि॑नुते॒ सात्मा॒मुष्मि॑ल्ँलो॒के भ॑वति॒ य ए॒वव्ँवेद</p>
<h3 id="मनतर-59">मन्त्रः</h3>
<p>पुरी॑षवती॒म् मध्य॒ उप॑ दधाति ।<br>
पुरी॑ष॒व्ँ वै मध्य॑मा॒त्मनः॑ ।<br>
सात्मा॑नम् ए॒वाग्निञ् चि॑नुते ।<br>
सात्मा॒मुष्मि॑ल्ँलो॒के भ॑वति॒ य ए॒वव्ँ वेद॑ ।</p>
<h4 id="टक-59">टीका</h4>
<p>4पुरीषवतीमिति ॥ &lsquo;पृथिव्याः पुरीषमस्यप्सो नाम&rsquo; इति पुरुषवतीं पुरुषशब्दवतीं पुरीषसंहितां वा कृत्वा उपदधाति । पुरीषंहि मध्यमात्मन अग्निशरीरस्य मध्यः । तस्मात्सात्मानमग्निं चिनुते आत्मानं च चिनुत इत्यर्थः । एवं वेदिता अमुष्मिन् लोके सात्मा भवति फलवान् व्याप्तवान् भवति ॥</p>
<h3 id="सयकतमनतर-60">संयुक्तमन्त्रः</h3>
<p>ए॒ता वा अ॑सप॒त्ना नामेष्ट॑का॒ यस्यै॒ता उ॑पधी॒यन्ते᳚ [24]<br>
नास्य॑ स॒पत्नो॑ भवति ॒ता वा अ॑सप॒त्ना नामेष्ट॑का॒ यस्यै॒ता उ॑पधी॒यन्ते᳚ [24]<br>
नास्य॑ स॒पत्नो॑ भवति</p>
<h3 id="मनतर-60">मन्त्रः</h3>
<p>ए॒ता वा अ॑सप॒त्ना नामेष्ट॑काः ।<br>
यस्यै॒ता उ॑पधी॒यन्ते᳚ । [24]<br>
नास्य॑ स॒पत्नो॑ भवति ।</p>
<h4 id="टक-60">टीका</h4>
<p>5एता वा इत्यादि । गतम् ॥</p>
<h3 id="सयकतमनतर-61">संयुक्तमन्त्रः</h3>
<p>प॒शुर्वा ए॒ष यद॒ग्निर्वि॒राज॑ उत्त॒माया॒ञ्चित्या॒मुप॑ दधाति वि॒राज॑मे॒वोत्त॒माम्प॒शुषु॑ दधाति॒ तस्मा᳚त्पशु॒मानु॑त्त॒माव्ँवाच॑व्ँवदति॒</p>
<h3 id="मनतर-61">मन्त्रः</h3>
<p>प॒शुर्वा ए॒ष यद॒ग्निः ।<br>
वि॒राज॑ उत्त॒माया॒ञ् चित्या॒मुप॑ दधाति ।<br>
वि॒राज॑म् ए॒वोत्त॒माम् प॒शुषु॑ दधाति ।<br>
तस्मा᳚त् पशु॒मानु॑त्त॒माव्ँ वाच॑व्ँ वदति ।</p>
<h4 id="टक-61">टीका</h4>
<p>6पशुर्वा इत्यादि ॥ पशुर्धिकः [शुवर्धकः] निषेकादिक्रमेणोत्पाद्यत्वात् वा पशुः । तस्मात्पश्वात्मन्यास्मन् उत्तमायां चित्यां पञ्चम्यां चितौ विराज उपदधाति &lsquo;एवश्छन्दः&rsquo; इत्याद्या चत्वारिंशतं दश दश दिक्षु मध्ये विराजः चत्वारिंशदक्ष्रत्वात् । उत्तमत्वमासां विराजनहेतुत्वात् वा, विराजोऽन्नस्य हेतुत्वाद्वा । उत्तमशब्द उञ्छादिरन्तोदात्तः । विराजमेवेति । प्रभूतमन्नम् । उत्तमामिति । ब्राह्मणादिभ्योपि उद्गततमां उज्ज्वलतमां &lsquo;भुङ्क्ष्व&rsquo; इत्यादिकां वाचं वदति पशुमान्यः कश्चिदपि । यद्वा - पशुमान् ब्राह्मणः उत्तमां &lsquo;ओं श्रावय&rsquo; इत्यादिकां वाचं वदति । &lsquo;ह्रस्वनुङ्भ्याम्&rsquo; इति मतुप उदत्तत्वम् ॥</p>
<h3 id="सयकतमनतर-62">संयुक्तमन्त्रः</h3>
<p>दश॑द॒शोप॑ दधाति सवीर्य॒त्वाय᳚</p>
<h3 id="मनतर-62">मन्त्रः</h3>
<p>दश॑द॒शोप॑ दधाति ।<br>
स॒वी॒र्य॒त्वाय॑ ।</p>
<h4 id="टक-62">टीका</h4>
<p>7सवीर्यत्वायेति ॥ विराट्सङ्ख्यापूरणात् विराट्सवीर्यत्वं, ऊनत्वे हि निर्वीर्यत्वं स्यात् ॥</p>
<h3 id="सयकतमनतर-63">संयुक्तमन्त्रः</h3>
<p>अ᳚ख्ष्ण॒योप॑ दधाति॒ तस्मा॑दख्ष्ण॒या प॒शवोऽङ्गा॑नि॒ प्र ह॑रन्ति॒ प्रति॑ष्ठित्यै॒</p>
<h3 id="मनतर-63">मन्त्रः</h3>
<p>अ॒ख्ष्ण॒योप॑ दधाति ।<br>
तस्मा॑दख्ष्ण॒या प॒शवोऽङ्गा॑नि॒ प्र ह॑रन्ति ।<br>
प्रति॑ष्ठित्यै ।</p>
<h4 id="टक-63">टीका</h4>
<p>8अक्ष्णयेत्यादि ॥ गतम् ॥</p>
<h3 id="सयकतमनतर-64">संयुक्तमन्त्रः</h3>
<p>यानि॒ वै छन्दाꣳ॑सि सुव॒र्ग्या᳚ण्यास॒न्तैर्दे॒वास्सु॑व॒र्गल्ँलो॒कमा॑य॒न्तेनर्ष॑यः [25]<br>
अ॒श्रा॒म्य॒न्ते तपो॑ऽतप्यन्त॒ तानि॒ तप॑सापश्य॒न्तेभ्य॑ ए॒ता इष्ट॑का॒ निर॑मिम॒तेव॒श्छन्दो॒ वरि॑व॒श्छन्द॒ इति॒</p>
<h3 id="मनतर-64">मन्त्रः</h3>
<p>यानि॒ वै छन्दाꣳ॑सि सुव॒र्ग्या᳚ण्यास॒न् , तैर् दे॒वास् सु॑व॒र्गल्ँ लो॒कमा॑यन् ।<br>
तेनर्ष॑यो ऽश्राम्यन् । [25]<br>
ते तपो॑ऽतप्यन्त ।<br>
तानि॒ तप॑सापश्यन् ।<br>
तेभ्य॑ ए॒ता इष्ट॑का॒ निर॑मिमत ।<br>
एव॒श्छन्दो॒ वरि॑व॒श्छन्द॒ इति॑ ।</p>
<h4 id="टक-64">टीका</h4>
<p>9यानिवा इत्यादि ॥ स्वर्गमनस्य योग्यतावन्ति स्वर्ग्याणि । &lsquo;गोद्व्यचः&rsquo; इति यत् । यानि सर्वाणि छन्दांसि तैर्देवास्स्वर्गं गताः । तेन छन्दसां स्वर्गगमनहेतुना ऋषयोऽश्राम्यन् प्रणिधानेन यत्नं कृतवन्तः तदवस्थानं ज्ञातुम् । ततस्तत् ज्ञात्वा तल्लाभाय तपोऽतप्यन्त । ततस्तानि तेन तपसा दृष्टवन्तः । ततस्तानि दृष्ट्वा तेभ्य एता इष्टका विराट्संज्ञा निरमिमत उत्पादितवन्तः । एमन्नादित्वादेव पररूपत्वम् ॥</p>
<h3 id="सयकतमनतर-65">संयुक्तमन्त्रः</h3>
<p>ता उपा॑दधत॒ ताभि॒र्वै ते सु॑व॒र्गल्ँलो॒कमा॑य॒न्॒यदे॒ता इष्ट॑का उप॒दधा॑ति॒ यान्ये॒व छन्दाꣳ॑सि सुव॒र्ग्या॑णि॒ तैरे॒व यज॑मानस्सुव॒र्गल्ँलो॒कमे॑ति</p>
<h3 id="मनतर-65">मन्त्रः</h3>
<p>ता उपा॑दधत॒ ।<br>
ताभि॒र्वै ते सु॑व॒र्गल्ँलो॒कमा॑यन् ।<br>
यदे॒ता इष्ट॑का उप॒दधा॑ति ।<br>
यान्ये॒व छन्दाꣳ॑सि सुव॒र्ग्या॑णि॒ , तैरे॒व यज॑मानस् सुव॒र्गल्ँ लो॒कमे॑ति ।</p>
<h4 id="टक-65">टीका</h4>
<p>10ता इत्यादि ॥ गतम् ॥</p>
<h3 id="सयकतमनतर-66">संयुक्तमन्त्रः</h3>
<p>य॒ज्ञेन॒ वै प्र॒जाप॑ति प्र॒जा अ॑सृजत॒ तास्स्तोम॑भागैरे॒वासृ॑जत॒ यत् [26]<br>
स्तोम॑भागा उप॒दधा॑ति प्र॒जा ए॒व तद्यज॑मानस्सृजते॒ बृह॒स्पति॒र्वा ए॒तद्य॒ज्ञस्य॒ तेज॒स्सम॑भर॒द्यथ्स्तोम॑भागा॒ यथ्स्तोम॑भागा उप॒दधा॑ति॒ सते॑जसमे॒वाग्निञ्चि॑नुते॒</p>
<h3 id="मनतर-66">मन्त्रः</h3>
<p>य॒ज्ञेन॒ वै प्र॒जाप॑ति प्र॒जा अ॑सृजत ।<br>
तास् स्तोम॑भागैर् ए॒वासृ॑जत ।<br>
यथ् स्तोम॑भागा उप॒दधा॑ति , प्र॒जा ए॒व तद् यज॑मानस् सृजते । [26]<br>
बृह॒स्पति॒र्वा ए॒तद् य॒ज्ञस्य॒ तेज॒स् सम॑भर॒द्,  यथ्स्तोम॑भागाः ।<br>
यथ्स्तोम॑भागा उप॒दधा॑ति॒ , सते॑जसम् ए॒वाग्निञ् चि॑नुते ।</p>
<h4 id="टक-66">टीका</h4>
<p>11यज्ञेन वा इत्यादि ॥ स्तोमभागानां विधिः । स्तोमानां त्रिवृदादीनां भागास्तेजोंशाः बृहस्पतितेजस्सहितमेव चिनुते ॥</p>
<h3 id="सयकतमनतर-67">संयुक्तमन्त्रः</h3>
<p>बृह॒स्पति॒र्वा ए॒ताय्ँय॒ज्ञस्य॑ प्रति॒ष्ठाम॑पश्य॒द्यथ्स्तोम॑भागा॒ यथ्स्तोम॑भागा उप॒दधा॑ति य॒ज्ञस्य॒ प्रति॑ष्ठित्यै</p>
<h3 id="मनतर-67">मन्त्रः</h3>
<p>बृह॒स्पति॒र्वा ए॒ताय्ँ य॒ज्ञस्य॑ प्रति॒ष्ठाम् अ॑पश्य॒द् यथ्स्तोम॑भागाः ।<br>
यथ्स्तोम॑भागा उप॒दधा॑ति , य॒ज्ञस्य॒ प्रति॑ष्ठित्यै ।</p>
<h4 id="टक-67">टीका</h4>
<p>12प्रतिष्ठामिति ॥ प्रतितिष्ठति स्तोम आभिरिति प्रतिष्ठाः स्तोम भागाः ॥</p>
<h3 id="सयकतमनतर-68">संयुक्तमन्त्रः</h3>
<p>स॒प्तस॒प्तोप॑ दधाति सवीर्य॒त्वाय॑ ति॒स्रो मध्ये॒ प्रति॑ष्ठित्यै ॥ [27]</p>
<h3 id="मनतर-68">मन्त्रः</h3>
<p>स॒प्तस॒प्तोप॑ दधाति सवीर्य॒त्वाय॑ ।<br>
ति॒स्रो मध्ये॒ प्रति॑ष्ठित्यै ॥ [27]</p>
<h4 id="टक-68">टीका</h4>
<p>13सवीर्यत्वायेति ॥ शक्तिमत्त्वात् सप्तत्वस्य शाक्वरत्वात् । प्रतिष्ठित्या इति । मध्ये उत्तम्भनभावे प्रतिष्ठितं स्यात् ॥</p>
<p>इति पञ्चमे तृतीये पञ्चमोनुवाकः ॥</p>
<h2 id="अनवक-६">अनुवाकः ६</h2>
<h3 id="सयकतमनतर-69">संयुक्तमन्त्रः</h3>
<p>र॒श्मिरित्ये॒वादि॒त्यम॑सृजत॒ प्रेति॒रिति॒ धर्म॒मन्वि॑ति॒रिति॒ दिवꣳ॑ स॒न्धिरित्य॒न्तरि॑ख्षम्प्रति॒धिरिति॑ पृथि॒वीव्ँ वि॑ष्ट॒म्भ इति॒ वृष्टि॑म्प्र॒वेत्यह॑रनु॒वेति॒ रात्रि॑मु॒शिगिति॒ वसू᳚न्प्रके॒त इति॑ रु॒द्रान्थ्सु॑दी॒तिरित्या॑दि॒त्यानोज॒ इति॑ पि॒तॄꣳस्तन्तु॒रिति॑ प्र॒जा पृ॑तना॒षाडिति॑ प॒शून्रे॒वदित्योष॑धीर्&hellip;</p>
<h3 id="मनतर-69">मन्त्रः</h3>
<p>र॒श्मिरित्ये॒वादि॒त्यम् अ॑सृजत ।<br>
प्रेति॒रिति॒ धर्म᳚म् ।<br>
अन्वि॑ति॒रिति॒ दिव᳚म् ।<br>
स॒न्धिरित्य॒न्तरि॑ख्षम् ।<br>
प्रति॒धिरिति॑ पृथि॒वीम् ।<br>
वि॒ष्ट॒म्भ इति॒ वृष्टि᳚म् ।<br>
प्र॒वेत्यह॑रनु॒वेति॒ रात्रि᳚म् ।<br>
उ॒शिगिति॒ वसून्॑ ।<br>
प्र॒के॒त इति॑ रु॒द्रान् ।<br>
सु॒दी॒तिरित्या॑दि॒त्यान् ।<br>
ओज॒ इति॑ पि॒तृन् ।<br>
तन्तु॒रिति॑ प्र॒जाः ।<br>
पृ॒त॒ना॒षाडिति॑ प॒शून् ।<br>
रे॒वदित्योष॑धीः ।</p>
<h4 id="टक-69">टीका</h4>
<p>1उक्तं - यज्ञेन वै प्रजापतिः प्रजा असृजत तास्स्तोमभागैरेवासृजत' इति । तत्र केन कामसृजतेत्याह - रश्मिरित्येवेति ॥ &lsquo;रश्मिरसि क्षयाय त्वा क्षयं जिन्व&rsquo; इत्यनेनादित्यमसृजतेत्येवं रश्मिमान् रशिमरादित्यः । मत्वर्थीयो लुप्यते । क्षयन्ति निवसन्ति सर्वे देवा अस्मिन्निति क्षय आदित्यः । &lsquo;क्षयो निवासे&rsquo; इत्याद्युदात्तत्वम् । प्रकृष्टा गतिः प्रेतिः धर्मसुकृतार्जनानन्तरं भोगाय गम्यत इति । अन्वितिरिति द्यौः । उभयत्रापि &lsquo;तादौच&rsquo; इति गतेः प्रकृतिस्वरत्वम् । सन्धीयेते द्यावापृथिव्यावनेनेति सन्धिः अन्तरिक्षम् । &lsquo;उपसर्गे घोः किः&rsquo; प्रत्येकं धारयति मातृवत्प्रजा इति प्रतिधिः पृथिवी । पूर्ववत्किः । विष्टभ्यन्ते धार्यन्ते प्रजा अनेनेति विष्टम्भो वृष्टिः । थाथादिना उत्तरपदान्तोदात्तत्वम् । प्रथमतः प्राप्यन्ते बुध्यन्त इति वा । दिव उकारान्तादेशः &lsquo;मन् क्तिन् व्याख्यान&rsquo; इत्यादिना उत्तरपदान्तोदात्तत्वम् । बहुव्रीहौ &lsquo;नञ्सुभ्याम्&rsquo; इत्युत्तरपदान्तोदात्तत्वम् । उशिजो वसवः । वश कान्तौ इति । प्रकृष्टज्ञाना रुद्राः । कित ज्ञाने । शोभनदीधितयः आदित्याः । ओजस्विनः पितरः । मत्वर्थीयो लुप्यते । तन्तवः प्रजाः पृतनाः मनुष्यसङ्घातान् सहन्ति क्षीरादिना धारयन्तीति पृतनाषाहः पशवः । &lsquo;छन्दसि सहः&rsquo; इति &lsquo;सहेः पृतनर्ताभ्याम्&rsquo; इति षत्वम् । रेवत् धनवत् । धनवत्यः ओषधयः । क्रियाविनिमयादिना धनसाधनत्वात् धनवत्यः । सामान्यविवक्षया नपुंसकत्वम् । &lsquo;रयेर्मतौ बहुलम्&rsquo; इति संप्रसारणम् । &lsquo;रेशब्दाच्च&rsquo; इति मतुपो वत्त्वम् ॥</p>
<h3 id="सयकतमनतर-70">संयुक्तमन्त्रः</h3>
<p>अभि॒जिद॑सि यु॒क्तग्रा॑वा [28]<br>
इन्द्रा॑य॒ त्वेन्द्र॑ञ्जि॒न्वेत्ये॒व द॑ख्षिण॒तो वज्र॒म्पर्यौ॑हद॒भिजि॑त्यै॒</p>
<h3 id="मनतर-70">मन्त्रः</h3>
<p>अ॒भि॒जिद॑सि ।<br>
यु॒क्तग्रा॒वेन्द्रा॑य त्वेन्द्र॑ञ् जि॒न्वेत्ये॒व द॑ख्षिण॒तो वज्र॒म्पर्यौ॑हत् । [28]<br>
अ॒भिजि॑त्यै ।</p>
<h4 id="टक-70">टीका</h4>
<p>2आभिमुख्येन सपत्नान् जयतीत्यभिजिदिन्द्रः । वज्रं वज्रवन्तं कृत्वा जयिनं अनेनेन्द्रमकरोदित्यभिप्रायः । दक्षिणत इत्यादि । अनेन मन्त्रेण दक्षिणे हस्ते वज्रं अधारयत् प्रजापत्यनुग्रहादिन्द्रः । तस्मादनेन मन्त्रेणोपधानमभिजित्यै भवति ॥</p>
<h3 id="सयकतमनतर-71">संयुक्तमन्त्रः</h3>
<p>ता प्र॒जा अप॑प्राणा असृजत॒ तास्वधि॑पतिर॒सीत्ये॒व प्रा॒णम॑दधाद्य॒न्तेत्य॑पा॒नꣳ स॒ꣳ॒सर्प॒ इति॒ चख्षु॑र्वयो॒धा इति॒ श्रोत्र॒न्ता प्र॒जा प्रा॑ण॒तीर॑पान॒ती पश्य॑न्तीश्शृण्व॒तीर्न मि॑थु॒नी अ॑भव॒न्</p>
<h3 id="मनतर-71">मन्त्रः</h3>
<p>ता प्र॒जा अप॑प्राणा असृजत ।<br>
तास्वधि॑पतिर् अ॒सीत्ये॒व प्रा॒णम॑दधात् ।<br>
य॒न्तेत्य॑पा॒नम् ।<br>
स॒ꣳ॒सर्प॒ इति॒ चख्षुः॑ ।<br>
व॒यो॒धा इति॒ श्रोत्र᳚म् ।<br>
ता प्र॒जा प्रा॑ण॒तीर् अ॑पान॒ती पश्य॑न्तीश् शृण्व॒तीर्न मि॑थु॒नी अ॑भवन् ।</p>
<h4 id="टक-71">टीका</h4>
<p>3ता इत्यादि ॥ ताः पूर्वाः सृष्टाः सर्वा अपि प्रजाः अपप्राणाः प्राणापानचक्षुश्रोत्रहीना एव असृजत । तासु &lsquo;अधिपतिरसि&rsquo; इत्यादिभिः प्राणादीन् अदधात् स्थापितवान् । अध्यारूढः प्रजाः पातीति अधिपतिः प्राण उपरिवृत्तिः । अव्ययपूर्वपदप्रकृतिस्वरत्वम् । यमयतीति यन्ता अधोवृत्तिरपानः । प्राणापानशब्दौ ण्यन्तात्पचाद्यजन्तौ । थाथादिस्वरः । संसर्पति ध्रुवतारकादिष्वपीति संसर्पः चक्षुः । पचाद्यचि &lsquo;परादिश्छन्दसि बहुलम्&rsquo; । वयोधाः वय इव सर्वतो गत्वा दधाति शब्दमिति । नद्या उदात्तत्वम् ॥</p>
<h3 id="सयकतमनतर-72">संयुक्तमन्त्रः</h3>
<p>तासु॑ त्रि॒वृद॒सीत्ये॒व मि॑थु॒नम॑दधा॒त्</p>
<h3 id="मनतर-72">मन्त्रः</h3>
<p>तासु॑ त्रि॒वृद॒सीत्ये॒व मि॑थु॒नम् अ॑दधात् ।</p>
<h4 id="टक-72">टीका</h4>
<p>4तासु &lsquo;त्रिवृदसि&rsquo; इत्यादिभिः मिथुनशक्तिमदधात् । त्रिवृत्संश्लेषः प्रवर्तनसंवर्तननिवर्तनानि मिथुनीभवनविशेषाः । कृदुत्तरपदप्रकृतिस्वरत्वम् ॥</p>
<h3 id="सयकतमनतर-73">संयुक्तमन्त्रः</h3>
<p>ता प्र॒जा मि॑थु॒नी [29]<br>
भव॑न्ती॒र्न प्राजा॑यन्त॒ तास्सꣳ॑रो॒हो॑ऽसि नीरो॒हो॑ऽसीत्ये॒व प्राज॑नय॒त्</p>
<h3 id="मनतर-73">मन्त्रः</h3>
<p>ता प्र॒जा मि॑थु॒नी भव॑न्ती॒र्न प्राजा॑यन्त । [29]<br>
तास् सꣳ॑रो॒हो॑ऽसि नीरो॒हो॑ ऽसीत्ये॒व प्राज॑नयत् ।</p>
<h4 id="टक-73">टीका</h4>
<p>5ता इत्यादि ॥ मिथुनीभवन्तीः मैथुनं कुर्वन्त्योपि न प्राजायन्त न प्रजाः प्राजनयन् । ततः &lsquo;संरोहोसि&rsquo; इत्यादिभिः चतुर्भिः प्राजनयन् प्रजननशक्तिमतीरकरोत् । सम्यक् रोहः संरोहः । निश्चयेन रोहो नीरोहः । प्रथमरोहः प्ररोहः पुत्रादिः । पश्चाद्रोहोऽनुरोहः पौत्रादिः । थाथादिस्वरः ॥</p>
<h3 id="सयकतमनतर-74">संयुक्तमन्त्रः</h3>
<p>ता प्र॒जा प्रजा॑ता॒ न प्रत्य॑तिष्ठ॒न्ता व॑सु॒को॑ऽसि॒ वेष॑श्रिरसि॒ वस्य॑ष्टिर॒सीत्ये॒वैषु लो॒केषु॒ प्रत्य॑स्थापय॒द्यदाह॑ वसु॒को॑ऽसि॒ वेष॑श्रिरसि॒ वस्य॑ष्टिर॒सीति॑ प्र॒जा ए॒व प्रजा॑ता ए॒षु लो॒केषु॒ प्रति॑ ष्ठापयति॒</p>
<h3 id="मनतर-74">मन्त्रः</h3>
<p>ता प्र॒जा प्रजा॑ता॒ न प्रत्य॑तिष्ठन् ।<br>
ता व॑सु॒को॑ऽसि॒ वेष॑श्रिरसि॒ वस्य॑ष्टिर॒सीत्ये॒वैषु लो॒केषु॒ प्रत्य॑स्थापयत् ।<br>
यदाह॑ - वसु॒को॑ऽसि॒ , वेष॑श्रिरसि॒ , वस्य॑ष्टिर॒सीति॑ ।<br>
प्र॒जा ए॒व प्रजा॑ता ए॒षु लो॒केषु॒ प्रति॑ ष्ठापयति ।</p>
<h4 id="टक-74">टीका</h4>
<p>6ता इत्यादि ॥ प्रजाता अपि ता न प्रत्यतिष्ठन् प्रतिष्ठिता नाभवन् । ताः &lsquo;वसुकोसि&rsquo; इत्यादिभिरेषु लोकेषु प्रतिष्ठिता अकरोत् । वसुकः वसुमान् । व्याप्यमानश्रीः वेषश्रीः । उकारान्तादेशः । वसुषु भक्तिमान् वस्यष्टिः । पृषोदरादिः ॥</p>
<h3 id="सयकतमनतर-75">संयुक्तमन्त्रः</h3>
<p>सात्मा॒न्तरि॑ख्षꣳ रोहति॒ सप्रा॑णो॒ऽमुष्मि॑ल्ँलो॒के प्रति॑ तिष्ठ॒त्यव्य॑र्धुक प्राणापा॒नाभ्या᳚म्भवति॒ य ए॒वव्ँवेद॑ ॥ [30]</p>
<h3 id="मनतर-75">मन्त्रः</h3>
<p>सात्मा॒न्तरि॑ख्षꣳ रोहति ।<br>
सप्रा॑णो॒ ऽमुष्मि॑ल्ँ लो॒के प्रति॑ तिष्ठति ।<br>
अव्य॑र्धुक प्राणापा॒नाभ्या᳚म् भवति॒ य ए॒वव्ँ वेद॑ ॥ [30]</p>
<h4 id="टक-75">टीका</h4>
<p>7सात्मेत्यादि ॥ विदुषः फलम् । ऋतेः छान्दस उकञ् ॥</p>
<p>इति पञ्चमे तृतीये षष्ठोनुवाकः ॥</p>
<h2 id="अनवक-७">अनुवाकः ७</h2>
<h3 id="सयकतमनतर-76">संयुक्तमन्त्रः</h3>
<p>ना॒क॒सद्भि॒र्वै दे॒वास्सु॑व॒र्गल्ँलो॒कमा॑य॒न्तन्ना॑क॒सदा᳚न्नाकस॒त्त्वय्ँयन्ना॑क॒सद॑ उप॒दधा॑ति नाक॒सद्भि॑रे॒व तद्यज॑मानस्सुव॒र्गल्ँलो॒कमे॑ति सुव॒र्गो वै लो॒को नाको॒ यस्यै॒ता उ॑पधी॒यन्ते॒ नास्मा॒ अक॑म्भवति</p>
<h3 id="मनतर-76">मन्त्रः</h3>
<p>ना॒क॒सद्भि॒र्वै दे॒वास्सु॑व॒र्गल्ँलो॒कमा॑यन् ।<br>
तन् ना॑क॒सदा᳚न् नाकस॒त्त्वम् ।<br>
यन्ना॑क॒सद॑ उप॒दधा॑ति नाक॒सद्भि॑रे॒व तद् यज॑मानस् सुव॒र्गल्ँ लो॒कमे॑ति ।<br>
सु॒व॒र्गो वै लो॒को नाकः॑ ।<br>
यस्यै॒ता उ॑पधी॒यन्ते॒ , नास्मा॒ अक॑म्भवति ।</p>
<h4 id="टक-76">टीका</h4>
<p>1नाकसद्भिरित्यादिना नाकसदां विधिः ॥ नाकस्य पृष्ठे स्वर्गे लोके इत्यनुषङ्गः । तेनोपलक्षिता नाकसदः &lsquo;राज्ञ्यसि&rsquo; इत्यादयः पञ्च एकैका दिक्षु एकां मध्ये उपदधानः अस्माकं कं सुखं अकं दुखं तत्स्वभावो न भवतीति नाकः । &lsquo;नभ्राण्णपात्&rsquo; इति प्रकृत्या भावः ॥</p>
<h3 id="सयकतमनतर-77">संयुक्तमन्त्रः</h3>
<p>यजमानायत॒नव्ँवै ना॑क॒सदो॒ यन्ना॑क॒सद॑ उप॒दधा᳚त्या॒यत॑नमे॒व तद्यज॑मान कुरुते</p>
<h3 id="मनतर-77">मन्त्रः</h3>
<p>य॒ज॒मा॒ना॒य॒त॒नव्ँ वै ना॑क॒सदः ।<br>
यन्ना॑क॒सद॑ उप॒दधा᳚त्य् , आ॒यत॑नमे॒व तद्यज॑मान कुरुते ।</p>
<h4 id="टक-77">टीका</h4>
<p>2यजमानायतनमिति ॥ तत्साधनत्वात्ताच्छब्द्यम् ॥</p>
<h3 id="सयकतमनतर-78">संयुक्तमन्त्रः</h3>
<p>पृ॒ष्ठाना॒व्ँवा ए॒तत्तेज॒स्सम्भृ॑त॒य्ँयन्ना॑क॒सदो॒ यन्ना॑क॒सदः॑ [31]<br>
उ॒प॒दधा॑ति पृ॒ष्ठाना॑मे॒व तेजोऽव॑ रुन्द्धे</p>
<h3 id="मनतर-78">मन्त्रः</h3>
<p>पृ॒ष्ठाना॒व्ँ वा ए॒तत्तेज॒स् सम्भृ॑त॒य्ँ यन्ना॑क॒सदः॑ ।<br>
यन्ना॑क॒सद॑ उप॒दधा॑ति पृ॒ष्ठाना॑मे॒व तेजोऽव॑ रुन्धे । [31]</p>
<h4 id="टक-78">टीका</h4>
<p>3पृष्ठानामिति ॥ रथन्तरादीनां साम्नां तेजस्सम्भृतं इष्टकारूपेण । तस्मात् पृष्ठसाध्यं तेजः आसामुपधानेन लभते ॥</p>
<h3 id="सयकतमनतर-79">संयुक्तमन्त्रः</h3>
<p>पञ्च॒चोडा॒ उप॑ दधात्यफ्स॒रस॑ ए॒वैन॑मे॒ता भू॒ता अ॒मुष्मि॑ल्ँलो॒क उप॑ शे॒रेऽथो॑ तनू॒पानी॑रे॒वैता यज॑मानस्य॒ यन्द्वि॒ष्यात्तमु॑प॒दध॑द्ध्यायेदे॒ताभ्य॑ ए॒वैन॑न्दे॒वता᳚भ्य॒ आ वृ॑श्चति ता॒जगार्ति॒मार्च्छ॒त्य्&hellip;</p>
<h3 id="मनतर-79">मन्त्रः</h3>
<p>प॒ञ्च॒चोडा॒ उप॑ दधाति ।<br>
अ॒फ्स॒रस॑ ए॒वैन॑मे॒ता भू॒ता अ॒मुष्मि॑ल्ँलो॒क उप॑ शेरे ।<br>
अथो॑ तनू॒पानी॑रे॒वैता यज॑मानस्य ।<br>
यन्द्वि॒ष्यात् तमु॑प॒दध॑द् ध्यायेत् ।<br>
ए॒ताभ्य॑ ए॒वैन॑न् दे॒वता᳚भ्य॒ आ वृ॑श्चति ।<br>
ता॒जगार्ति॒मार्च्छ॑ति ।</p>
<h4 id="टक-79">टीका</h4>
<p>4पञ्चचोडा इति ॥ उपरिष्टान्नाकसदामुपदधाति तस्मा त्प्राचीमुत्तमां नाकसद एव &lsquo;अयं पुरो हरिकेशः&rsquo; इत्याद्याः पञ्च एकैका दिक्षु एकां मध्ये । चुड संवरणे, चोडाः संवृताभ्यः अप्सरसः संस्तवात् पञ्चैव चोडाः पञ्चचोडाः । &lsquo;दिक्संख्ये सज्ञायाम्&rsquo; इति समासः सप्तर्षिवत् । एताः पञ्चचोडाः अप्सरसः एवम्भूता अमुष्मिन् लोके यजमानमुपशेरते रमयन्ति जायाभूताः । &lsquo;लोपस्त आत्मनेपदेषु&rsquo; इति लोपः &lsquo;बहुलं छन्दसि&rsquo; इति रुट् । अथो अपि च एता यजमानस्य तनूपानीः शरीरस्य पालिन्यः । &lsquo;वा छन्दसि&rsquo; इति पूर्वसवर्णदीर्घत्वम् । तस्माद्यजमानो यं द्विष्यात्तं पुरुषं एता उपदध्यात् । एताभ्यः तनूपानीभ्यः पञ्चचोडाभ्यो देवताभ्य एनं द्वेष्यमावृश्चति छिनत्ति पृथक्त्वेनोपधानकाले ध्यातत्वात् । ततश्च विनष्टतनुस्सन् तदानीमेवार्तिं गच्छति ॥</p>
<h3 id="सयकतमनतर-80">संयुक्तमन्त्रः</h3>
<p>उत्त॑रा नाक॒सद्भ्य॒ उप॑ दधाति॒ यथा॑ जा॒यामा॒नीय॑ गृ॒हेषु॑ निषा॒दय॑ति ता॒दृगे॒व तत् [32]</p>
<h3 id="मनतर-80">मन्त्रः</h3>
<p>उत्त॑रा नाक॒सद्भ्य॒ उप॑ दधाति ।<br>
यथा॑ जा॒यामा॒नीय॑ गृ॒हेषु॑ निषा॒दय॑ति , ता॒दृगे॒व तत् । [32]</p>
<h4 id="टक-80">टीका</h4>
<p>5उत्तरा इत्यादि ॥ उत्तराः उद्गततरा नाकसद्भ्य उपदधाति पञ्चचोडाः । यथेत्यादि । आयतनस्थानीयानां नाकसदां उपरि जायास्थानीयानां पञ्चचोडानां उपधानात् ॥</p>
<h3 id="सयकतमनतर-81">संयुक्तमन्त्रः</h3>
<p>प॒श्चात्प्राची॑मुत्त॒मामुप॑ दधाति॒ तस्मा᳚त्प॒श्चात्प्राची॒ पत्न्यन्वा᳚स्ते स्वयमातृ॒ण्णाञ्च॑ विक॒र्णीञ्चो᳚त्त॒मे उप॑ दधाति</p>
<h3 id="मनतर-81">मन्त्रः</h3>
<p>प॒श्चात् प्राची॑मुत्त॒मामुप॑ दधाति ।<br>
तस्मा᳚त् प॒श्चात् प्राची॒ पत्न्यन्वा᳚स्ते ।<br>
स्व॒य॒मा॒तृ॒ण्णाञ्च॑ विक॒र्णीञ्चो᳚त्त॒मे उप॑ दधाति ।</p>
<h4 id="टक-81">टीका</h4>
<p>6पश्चात्प्राचीमित्यादि ॥ प्राच्यां प्राङ्मुख उत्तमां अन्त्यामुपदधाति । केचिदाहुः - प्राचीं दक्षिणां उत्तरां मध्यमाञ्चोपधाय प्रतीच्यां दिशि क्रमोपधेया तृतीया ॥</p>
<h3 id="सयकतमनतर-82">संयुक्तमन्त्रः</h3>
<p>प्रा॒णो वै स्व॑यमातृ॒ण्णायु॑र्विक॒र्णी प्रा॒णञ्चै॒वायु॑श्च प्रा॒णाना॑मुत्त॒मौ ध॑त्ते॒ तस्मा᳚त्प्रा॒णश्चायु॑श्च प्रा॒णाना॑मुत्त॒मौ नान्यामुत्त॑रा॒मिष्ट॑का॒मुप॑ दध्या॒द्&hellip;</p>
<h3 id="मनतर-82">मन्त्रः</h3>
<p>प्रा॒णो वै स्व॑यमातृ॒ण्णायु॑र्विक॒र्णी ।<br>
प्रा॒णञ्चै॒वायु॑श्च प्रा॒णाना॑मुत्त॒मौ ध॑त्ते ।<br>
तस्मा᳚त् प्रा॒णश्चायु॑श्च प्रा॒णाना॑मुत्त॒मौ ।<br>
नान्यामुत्त॑रा॒मिष्ट॑का॒मुप॑ दध्यात् ।</p>
<h4 id="टक-82">टीका</h4>
<p>7प्राणो वा इत्यादि ॥ प्राणस्थानीया स्वयमातृण्णा विकर्णी चापि शब्द्यते ॥</p>
<h3 id="सयकतमनतर-83">संयुक्तमन्त्रः</h3>
<p>यद॒न्यामुत्त॑रा॒मिष्ट॑कामुपद॒ध्यात्प॑शू॒नाम् [33]<br>
च॒ यज॑मानस्य च प्रा॒णञ्चायु॒श्चापि॑ दध्या॒त्तस्मा॒न्नान्योत्त॒रेष्ट॑कोप॒धेया᳚</p>
<h3 id="मनतर-83">मन्त्रः</h3>
<p>यद् अ॒न्यामुत्त॑रा॒म् इष्ट॑कामुपद॒ध्यात् , प॑शू॒नाम् च॒ यज॑मानस्य च प्रा॒णञ् चायु॒श्चापि॑ दध्यात् । [33]<br>
तस्मा॒न् नान्योत्त॒रेष्ट॑कोप॒धेया᳚ ।</p>
<h4 id="टक-83">टीका</h4>
<p>8यदित्यादि ॥ अपिदध्यात् तिरोदध्यात् नाशयेत् । तस्मादन्या तयोरुपरि निधेयेति ॥</p>
<h3 id="सयकतमनतर-84">संयुक्तमन्त्रः</h3>
<p>स्वयमातृ॒ण्णामुप॑ दधात्य॒सौ वै स्व॑यमातृ॒ण्णामूमे॒वोप॑ ध॒त्तेऽश्व॒मुप॑ घ्रापयति प्रा॒णमे॒वास्या᳚न्दधा॒त्यथो᳚ प्राजाप॒त्यो वा अश्व॑ प्र॒जाप॑तिनै॒वाग्निञ्चि॑नुते स्वयमातृ॒ण्णा भ॑वति प्रा॒णाना॒मुथ्सृ॑ष्ट्या॒ अथो॑ सुव॒र्गस्य॑ लो॒कस्यानु॑ख्यात्या</p>
<h3 id="मनतर-84">मन्त्रः</h3>
<p>स्व॒य॒मा॒तृ॒ण्णामुप॑ दधाति ।<br>
अ॒सौ वै स्व॑यमातृ॒ण्णामूमे॒वोप॑ ध॒त्ते ।<br>
अश्व॒मुप॑ घ्रापयति प्रा॒णमे॒वास्या᳚न् दधाति ।<br>
अथो᳚ प्राजाप॒त्यो वा अश्व॑ , प्र॒जाप॑तिनै॒वाग्निञ् चि॑नुते ।<br>
स्व॒य॒मा॒तृ॒ण्णा भ॑वति प्रा॒णाना॒मुथ्सृ॑ष्ट्या॒ ,
अथो॑ सुव॒र्गस्य॑ लो॒कस्यानु॑ख्यात्यै ।</p>
<h4 id="टक-84">टीका</h4>
<p>9स्वयमातृण्णामित्यादि ॥ व्याख्यातम् । &lsquo;असौ वै&rsquo; इत्यादि शेषः ॥</p>
<h3 id="सयकतमनतर-85">संयुक्तमन्त्रः</h3>
<p>ए॒षा वै दे॒वाना॒व्ँविक्रा᳚न्ति॒र्यद्वि॑क॒र्णी यद्वि॑क॒र्णीमु॑प॒दधा॑ति दे॒वाना॑मे॒व विक्रा᳚न्ति॒मनु॒ वि क्र॑मत</p>
<h3 id="मनतर-85">मन्त्रः</h3>
<p>ए॒षा वै दे॒वाना॒व्ँ विक्रा᳚न्ति॒र् यद् वि॑क॒र्णी ।</p>
<p>यद् वि॑क॒र्णीम् उ॑प॒दधा॑ति , दे॒वाना॑मे॒व विक्रा᳚न्ति॒मनु॒ वि क्र॑मते ।</p>
<h4 id="टक-85">टीका</h4>
<p>10एषा वा इत्यादि ॥ विक्रान्तिः विजयशक्तिः तामनुविक्रमते तया सहाप्रतिबन्धेन आक्रामति । तृतीयार्थेऽनोः कर्मप्रवचनीयत्वम् । &lsquo;वृत्तिसर्गतायनेषु क्रमः&rsquo; इति वृत्तावात्मनेपदम् ॥</p>
<h3 id="सयकतमनतर-86">संयुक्तमन्त्रः</h3>
<p>उत्तर॒त उप॑ दधाति॒ तस्मा॑दुत्तर॒तउ॑पचारो॒ऽग्निर्&hellip;</p>
<h3 id="मनतर-86">मन्त्रः</h3>
<p>उ॒त्त॒र॒त उप॑ दधाति ।<br>
तस्मा॑दुत्तर॒त उ॑पचारो॒ऽग्निः ।</p>
<h4 id="टक-86">टीका</h4>
<p>11उत्तरत इति ॥ उत्तरतः प्रक्रमवेलायां प्रकीर्णमुपदधाति । उत्तरत उपचारः उत्तरस्यां दिशि कर्तव्या उपचारा यस्य तादृशोग्निः तस्माद्भवति ॥</p>
<h3 id="सयकतमनतर-87">संयुक्तमन्त्रः</h3>
<p>वा॑यु॒मती॑ भवति॒ समि॑द्ध्यै ॥ [34]</p>
<h3 id="मनतर-87">मन्त्रः</h3>
<p>वा॒यु॒मती॑ भवति ।<br>
समि॑द्ध्यै ॥ [34]</p>
<h4 id="टक-87">टीका</h4>
<p>12वायुमतीति ॥ वायुशब्दवान्मन्त्रः &lsquo;आदस्य वातः&rsquo; इति । &lsquo;ह्रस्वनुङ्भ्यां मतुप्&rsquo; इति मतुप उदात्तत्वम् । समिध्या इति । अग्नेस्समिन्धनार्थाम् । &lsquo;तादौ च&rsquo; इति गतेः प्रकृतिस्वरत्वम् ॥</p>
<p>इति पञ्चमे तृतीये सप्तमोनुवाकः ॥</p>
<h2 id="अनवक-८">अनुवाकः ८</h2>
<h3 id="सयकतमनतर-88">संयुक्तमन्त्रः</h3>
<p>छन्दा॒ꣳ॒स्युप॑ दधाति प॒शवो॒ वै छन्दाꣳ॑सि प॒शूने॒वाव॑ रुन्द्धे॒ छन्दाꣳ॑सि॒ वै दे॒वाना᳚व्ँवा॒मम्प॒शवो॑ वा॒ममे॒व प॒शूनव॑ रुन्द्ध&hellip;</p>
<h3 id="मनतर-88">मन्त्रः</h3>
<p>छन्दा॒ꣳ॒स्युप॑ दधाति ।<br>
प॒शवो॒ वै छन्दाꣳ॑सि ।<br>
प॒शूने॒वाव॑ रुन्धे ।<br>
छन्दाꣳ॑सि॒ वै दे॒वाना᳚व्ँ वा॒मम् प॒शवः॑ ।<br>
वा॒ममे॒व प॒शूनव॑ रुन्धे ।</p>
<h4 id="टक-88">टीका</h4>
<p>1छन्दांस्युपदधातीत्यादि ॥ छन्दोभिः गायत्र्यादिभिः उपधेया इष्टका छन्दांसि &lsquo;अग्निर्मूर्धा&rsquo; इत्याद्याः तिस्रस्तिस्रो यथाम्नानमेकैकस्यां दिशि । पशवो वा इति । तत्साधनत्वात्ताच्छब्द्यम् । नानारूपत्वाद्वा । छन्दांसि वा इति । देवानां स्वभूतं वामं वननीयं यद्धनं पश्वात्त्मकं तत्खलु छन्दांसि । तस्माच्छन्दसामुपधानेन पश्वात्मकं धनं वाममवरुन्धे ॥</p>
<h3 id="सयकतमनतर-89">संयुक्तमन्त्रः</h3>
<p>ए॒ताꣳ ह॒ वै य॒ज्ञसे॑नश्चैत्रियाय॒णश्चिति॑व्ँवि॒दाञ्च॑कार॒ तया॒ वै स प॒शूनवा॑रुन्द्ध॒ यदे॒तामु॑प॒दधा॑ति प॒शूने॒वाव॑ रुन्धे ।</p>
<h3 id="मनतर-89">मन्त्रः</h3>
<p>ए॒ताꣳ ह॒ वै य॒ज्ञसे॑नश् चैत्रियाय॒णश्चिति॑व्ँ वि॒दाञ्च॑कार ।<br>
तया॒ वै स प॒शूनवा॑रुन्धे ।<br>
यदे॒ताम् उ॑प॒दधा॑ति , प॒शूने॒वाव॑ रुन्धे ।</p>
<h4 id="टक-89">टीका</h4>
<p>2एतां ह वा इत्यादि ॥ यज्ञसेनो नाम चित्रियायणस्य अपत्यं पुमान् चैत्रियायणः । &lsquo;वृद्धस्य च पूजायाम्&rsquo; इति युवत्वम्, &lsquo;यञिञोश्च&rsquo; इति फक् । नडादिश्चायं द्रष्टव्यः । यद्वा - नडादिषु चित्रशब्दः पठ्यते । तस्माति फक् । छान्दसो यकारोपजनः । स एताः छन्दश्चितिं विदांचकार ज्ञातवान् । &lsquo;उपविदजागृभ्यः&rsquo; इत्याम्प्रत्ययः । विदेरदन्त्विति निपातनाद्गुणाभावः । तयेत्यादि । गतम् ॥</p>
<h3 id="सयकतमनतर-90">संयुक्तमन्त्रः</h3>
<p>गाय॒त्री पु॒रस्ता॒दुप॑ दधाति॒ तेजो॒ वै गा॑य॒त्री तेज॑ ए॒व [35]<br>
मु॒ख॒तो ध॑त्ते</p>
<h3 id="मनतर-90">मन्त्रः</h3>
<p>गा॒य॒त्री पु॒रस्ता॒दुप॑ दधाति ।<br>
तेजो॒ वै गा॑य॒त्री ।<br>
तेज॑ ए॒व मु॑ख॒तो ध॑त्ते । [35]</p>
<h4 id="टक-90">टीका</h4>
<p>3गायत्रीरिति ॥ &lsquo;अग्निर्मूर्धा&rsquo; इत्याद्याः । तेजो या इति । तेजोहेतुत्वात् तेजसा सहोत्पन्नत्वात् ॥</p>
<h3 id="सयकतमनतर-91">संयुक्तमन्त्रः</h3>
<p>मूर्ध॒न्वती᳚र्भवन्ति मू॒र्धान॑मे॒वैनꣳ॑ समा॒नाना᳚ङ्करोति</p>
<h3 id="मनतर-91">मन्त्रः</h3>
<p>मू॒र्ध॒न्वती᳚र् भवन्ति ।<br>
मू॒र्धान॑मे॒वैनꣳ॑ समा॒नाना᳚ङ् करोति ।</p>
<h4 id="टक-91">टीका</h4>
<p>4मूर्धन्वतीरिति ॥ वयस्यासुमूर्ध्नां मतुब्विधीयते । नैता वयस्याः ; तर्हि &lsquo;तद्वानासां&rsquo; इति न विवक्ष्यते । मूर्धशब्दवत्यो मूर्धन्वत्यः । &lsquo;अनो नुट्&rsquo; &lsquo;ह्रस्वनुङ्भ्यां मतुप्&rsquo; इति मतुप उदात्तत्वम् । पूर्ववत्सवर्णदीर्घत्वम् । ताभिरुपधेया अप्युपचारेण गायत्र्यः मूर्धन्वत्यश्च । मूर्धानं प्रधानमित्यर्थः ॥</p>
<h3 id="सयकतमनतर-92">संयुक्तमन्त्रः</h3>
<p>त्रि॒ष्टुभ॒ उप॑ दधातीन्द्रि॒यव्ँवै त्रि॒ष्टुगि॑न्द्रि॒यमे॒व म॑ध्य॒तो ध॑त्ते॒</p>
<h3 id="मनतर-92">मन्त्रः</h3>
<p>त्रि॒ष्टुभ॒ उप॑ दधाति ।<br>
इ॒न्द्रि॒यव्ँ वै त्रि॒ष्टुक् ।<br>
इ॒न्द्रि॒यमे॒व म॑ध्य॒तो ध॑त्ते ।</p>
<h4 id="टक-92">टीका</h4>
<p>5त्रिष्टुभ इति ॥ &lsquo;भुवो यज्ञस्य&rsquo; इत्याद्या तिस्रो दक्षिणतः । इन्द्रियं वा इति । पूर्ववत्ताच्छब्द्यम् ॥</p>
<h3 id="सयकतमनतर-93">संयुक्तमन्त्रः</h3>
<p>जग॑ती॒रुप॑ दधाति॒ जाग॑ता॒ वै प॒शव॑ प॒शूने॒वाव॑ रुन्द्धे</p>
<h3 id="मनतर-93">मन्त्रः</h3>
<p>जग॑ती॒रुप॑ दधाति ।<br>
जाग॑ता॒ वै प॒शवः॑ ।<br>
प॒शूने॒वाव॑ रुन्धे ।</p>
<h4 id="टक-93">टीका</h4>
<p>6जगतीरिति ॥ &lsquo;जनस्य गोपाः&rsquo; इत्याद्यास्तिस्रः पश्चात् ॥</p>
<h3 id="सयकतमनतर-94">संयुक्तमन्त्रः</h3>
<p>ऽनु॒ष्टुभ॒ उप॑ दधाति प्रा॒णा वा अ॑नु॒ष्टुप्प्रा॒णाना॒मुथ्सृ॑ष्ट्यै</p>
<h3 id="मनतर-94">मन्त्रः</h3>
<p>अ॒नु॒ष्टुभ॒ उप॑ दधाति ।<br>
प्रा॒णा वा अ॑नु॒ष्टुप् ।<br>
प्रा॒णाना॒मुथ्सृ॑ष्ट्यै ।</p>
<h4 id="टक-94">टीका</h4>
<p>7अनुष्टुभ इति ॥ &lsquo;त्वां चित्रश्रवस्तम&rsquo; इत्याद्यास्तिस्रः उत्तरतः । प्राणानामुत्सृष्ट्या इति । अनिरोधायेत्यर्थः ॥</p>
<h3 id="सयकतमनतर-95">संयुक्तमन्त्रः</h3>
<p>बृह॒तीरु॒ष्णिहाः᳚ प॒ङ्क्तीर॒ख्षर॑पङ्क्ती॒रिति॒ विषु॑रूपाणि॒ छन्दा॒ꣳ॒स्युप॑ दधाति॒ विषु॑रूपा॒ वै प॒शव॑ प॒शवः॑ [36]<br>
छन्दाꣳ॑सि॒ विषु॑रूपाने॒व प॒शूनव॑ रुन्द्धे॒ विषु॑रूपमस्य गृ॒हे दृ॑श्यते॒ यस्यै॒ता उ॑पधी॒यन्ते॒ य उ॑ चैना ए॒वव्ँ वेद</p>
<h3 id="मनतर-95">मन्त्रः</h3>
<p>बृ॒ह॒तीरु॒ष्णिहाः᳚ प॒ङ्क्तीर् अ॒ख्षर॑पङ्क्ती॒रिति॒ विषु॑रूपाणि॒ छन्दा॒ꣳ॒स्युप॑ दधाति ।<br>
विषु॑रूपा॒ वै प॒शव॑ ।<br>
प॒शव॒श् छन्दाꣳ॑सि ।[36]<br>
विषु॑रूपाने॒व प॒शूनव॑ रुन्धे ।<br>
विषु॑रूपमस्य गृ॒हे दृ॑श्यते॒ यस्यै॒ता उ॑पधी॒यन्ते॒ य उ॑ चैना ए॒वव्ँ वेद॑ ।</p>
<h4 id="टक-95">टीका</h4>
<p>8बृहतीरित्यादि ॥ उक्तमुपधानं सम्प[समानपा]दानां गायत्रीत्रिष्टुप्जगत्यनुष्टुभाम् । बृहतीरुष्णिहाः पङ्क्तीरक्षरपङ्क्तीरित्येतानि विषुरूपाणि विषमरूपतया नानारूपाणि उपदध्यात् । तत्र मध्ये बृहतीस्तिस्र उपदधाति &lsquo;एना वः&rsquo; इत्याद्याः बृहती द्वादशाक्षरा त्रयश्चाष्टाक्षरा इति विषमपादत्वम् । तत्र प्रथमातृतीये पथ्याबृहत्यौ । द्वितीया पुरस्ताद्बृहती चतुरक्षराभिक्रान्ता । अथ पुरस्तादुष्णिहस्तिस्रं उपदधाति &lsquo;अग्ने वाजस्य&rsquo; इत्याद्याः । द्वाम्यामष्टाक्षराभ्यां द्वादशाक्षरेण चैकेनेति विषुरूपत्वम् । (निरोपि परोष्णिहः) । अथ पङ्क्तीस्तिस्रो दक्षिणत उपदधाति &lsquo;आ ते अग्ने&rsquo; इत्याद्याः । सर्वाश्चैताः पङ्क्तयः यथोक्तं &lsquo;पथ्या पञ्चभिरष्टाक्षरैः&rsquo; इति । अत्र पादसङ्ख्याविषमत्वात् विषुरूपत्वम् । अथाष्टाक्षरपङ्क्तीश्चतस्रः पश्चादुपदधाति &lsquo;अग्ने तमद्य&rsquo; इत्याद्याः । ननु यत्र चत्वारः पञ्चकाः द्वौ भूयो वा तामक्षरपङ्क्तिमाहुः यत्र तु पञ्च पञ्चकाः यत्र वा पञ्चपञ्चकाः चतुष्कषट्कौ यत्र वा चत्वारः पञ्चकाः षट्कश्चैकः तां त्रिविधां पदपङ्क्तिमाहुः । अत्र चैतासां पदपङ्क्तित्वं पश्यामः । अत्र ब्रूमः - श्रुतिप्रामाणादक्षरपङ्क्तेः ल- क्षणान्तरं मृग्यम् । स्पष्टं विषुरूपत्वमासाम् । विषुरूपमस्येति । विदुषः फलम् । नारूपं हिरण्यरजतादि अस्य गृहे सर्वदा दृश्यते य एवं विद्वानेता उपदधतीति ॥</p>
<h3 id="सयकतमनतर-96">संयुक्तमन्त्रः</h3>
<p>अति॑च्छन्दस॒मुप॑ दधा॒त्यति॑च्छन्दा॒ वै सर्वा॑णि॒ छन्दाꣳ॑सि॒ सर्वे॑भिरे॒वैन॒ञ्छन्दो॑भिश्चिनुते॒</p>
<h3 id="मनतर-96">मन्त्रः</h3>
<p>अति॑च्छन्दस॒मुप॑ दधाति ।<br>
अति॑च्छन्दा॒ वै सर्वा॑णि॒ छन्दाꣳ॑सि ।<br>
सर्वे॑भिर् ए॒वैन॒ञ् छन्दो॑भिश् चिनुते ।</p>
<h4 id="टक-96">टीका</h4>
<p>9अतिच्छन्दसमित्यादि ॥ उत्तरतो मध्ये वा अतिच्छन्दसमुपदधाति &lsquo;अग्निं होतारं&rsquo; इत्यष्टिं सप्तपदामेकाम् । गायत्र्यादिजगत्यन्तान्यतिछन्दांसि । सर्वाणीति । जगत्यन्तानां सर्वासां तत्रान्तर्भावात् । सर्वेभिरिति । &lsquo;बहुलं छन्दसि&rsquo; इत्यैसभावः ॥</p>
<h3 id="सयकतमनतर-97">संयुक्तमन्त्रः</h3>
<p>वर्ष्म॒ वा ए॒षा छन्द॑सा॒य्ँयदति॑च्छन्दा॒ यदति॑च्छन्दसमुप॒दधा॑ति॒ वर्ष्मै॒वैनꣳ॑ समा॒नाना᳚ङ्करोति</p>
<h3 id="मनतर-97">मन्त्रः</h3>
<p>वर्ष्म॒ वा ए॒षा छन्द॑सा॒य्ँयदति॑च्छन्दा ।<br>
यदति॑च्छन्दसमुप॒दधा॑ति॒ , वर्ष्मै॒वैनꣳ॑ समा॒नाना᳚ङ् करोति ।</p>
<h4 id="टक-97">टीका</h4>
<p>10वर्ष्मेति ॥ उच्छ्रायवत्त्वात्ताच्छब्द्यम् । समानानां मध्ये यजमानमुच्छ्रितं करोति ॥</p>
<h3 id="सयकतमनतर-98">संयुक्तमन्त्रः</h3>
<p>द्वि॒पदा॒ उप॑ दधाति द्वि॒पाद्यज॑मान॒ प्रति॑ष्ठित्यै ॥ [37]</p>
<h3 id="मनतर-98">मन्त्रः</h3>
<p>द्वि॒पदा॒ उप॑ दधाति ।<br>
द्वि॒पाद् यज॑मानः ।<br>
प्रति॑ष्ठित्यै ॥ [37]</p>
<h4 id="टक-98">टीका</h4>
<p>11द्विपदा इति ॥ मध्ये उत्तरतो वा तिस्रः &lsquo;अग्ने त्वं नः&rsquo; इत्याद्याः । सर्वाश्चैता विराजः विराड्जागतगायत्राभ्यामिति, द्वौ पादौ आसामिति बहुव्रीहौ &lsquo;सङ्ख्यासुपूर्वस्य&rsquo; इति लोपे समासान्ते &lsquo;टाबृचि&rsquo; इति टाप्, &lsquo;पादः पत्&rsquo; इति पद्भावः, &lsquo;द्वित्रिभ्यां पद्दन्&rsquo; इत्यन्तोदात्तत्वम् । द्विपदानामासामुपधानं द्विपदो यजमानस्य प्रतिष्ठित्यै भवतीति । &lsquo;उदेतौ च&rsquo; इति गतेः प्रकृतिस्वरत्वम् ॥</p>
<p>इति पञ्चमे तृतीये अष्टमोनुवाकः ॥</p>
<h2 id="अनवक-९">अनुवाकः ९</h2>
<h3 id="सयकतमनतर-99">संयुक्तमन्त्रः</h3>
<p>सर्वा᳚भ्यो॒ वै दे॒वता᳚भ्यो॒ऽग्निश्ची॑यते॒ यथ्स॒युजो॒ नोप॑द॒ध्याद्दे॒वता॑ अस्या॒ग्निव्ँवृ॑ञ्जीर॒न्॒यथ्स॒युज॑ उप॒दधा᳚त्या॒त्मनै॒वैनꣳ॑ स॒युज॑ञ्चिनुते॒ नाग्निना॒ व्यृ॑ध्य॒तेऽथो॒ यथा॒ पुरु॑ष॒स्स्नाव॑भि॒स्सन्त॑त ए॒वमे॒वैताभि॑र॒ग्निस्सन्त॑तो॒</p>
<h3 id="मनतर-99">मन्त्रः</h3>
<p>सर्वा᳚भ्यो॒ वै दे॒वता᳚भ्यो॒ऽग्निश्ची॑यते ।<br>
यथ्स॒युजो॒ नोप॑द॒ध्याद् दे॒वता॑ अस्या॒ग्निव्ँ वृ॑ञ्जीरन् ।</p>
<p>यथ्स॒युज॑ उप॒दधा᳚त्य् आ॒त्मनै॒वैनꣳ॑ स॒युज॑ञ् चिनुते॒ , नाग्निना॒ व्यृ॑ध्यते ।</p>
<p>अथो॒ यथा॒ पुरु॑ष॒स्स्नाव॑भि॒स् सन्त॑त , ए॒वमे॒वैताभि॑र् अ॒ग्निस् सन्त॑तः ।</p>
<h4 id="टक-99">टीका</h4>
<p>1सर्वेभ्यो वै देवताभ्य इत्यादि सयुजां विधिः ॥ सह यो यजति यजमानमग्निनेति सयुजः &lsquo;इन्द्राग्निभ्यां&rsquo; इत्यष्टौ । &lsquo;सहस्य सः संज्ञायाम्&rsquo; इति सभावः । सर्वदेवतार्थमग्निश्चीयते, सर्वासामप्यङ्गप्रधानदेवतानां तत्राज्यमानत्वात् । तत्र यदि सयुजो नोपदध्यात् अस्याग्निं देवता युञ्जीरन् वर्जयेरन् । तस्मात्सयुजामुपधानेन एनं सयुजं सहयुक्तं चिनुते । ततोऽयं नाग्निना व्यृध्यते अग्निसम्पाद्यया सिद्ध्या विहीनो न भवति । अथो अपि च यथा पुरुषः स्नावभिः सिराभिः सन्ततः व्याप्तः एवमैवैताभिः सयुग्भिरग्निभिः सन्ततः चित्यांचित्यां व्याप्तः । तस्मात्सर्वासु चितिषु सयुज उपदध्यादिति विधिः । तत्राद्यन्तयोरेकैकां उपदधाति &lsquo;इन्द्राग्निभ्यां त्वा&rsquo; &lsquo;रय्यै पोषाय सजातानां मध्यमस्थेयाय मया त्वा&rsquo; इति । द्वितीयतृतीयचतुर्थेषु द्वेद्वे &lsquo;आघाराभ्यां त्वा&rsquo; &lsquo;तेजसा त्वा&rsquo; इति, द्वितीयस्यां &lsquo;वर्चसा त्वा&rsquo; &lsquo;उक्थेभिस्त्वा&rsquo; इति, तृतीयस्यां &lsquo;स्तोमेभिस्त्वा&rsquo; &lsquo;छन्दोभिस्त्वा&rsquo; इति, चतुर्थ्यां &lsquo;सयुजा युजा युनज्मि&rsquo; इति ॥</p>
<h3 id="सयकतमनतर-100">संयुक्तमन्त्रः</h3>
<p>ऽग्निना॒ वै दे॒वास्सु॑व॒र्गल्ँलो॒कमा॑य॒न्ता अ॒मू कृ॑त्तिका अभव॒न्यस्यै॒ता उ॑पधी॒यन्ते॑ सुव॒र्गमे॒व [38]<br>
लो॒कमे॑ति॒ गच्छ॑ति प्रका॒शञ्चि॒त्रमे॒व भ॑वति</p>
<h3 id="मनतर-100">मन्त्रः</h3>
<p>अग्निना॒ वै दे॒वास्सु॑व॒र्गल्ँलो॒कमा॑य॒न् , ता अ॒मू कृ॑त्तिका अभवन् ।</p>
<p>यस्यै॒ता उ॑पधी॒यन्ते॑ , सुव॒र्गमे॒व लो॒कमे॑ति॒ , गच्छ॑ति प्रका॒शञ् चि॒त्रमे॒व भ॑वति ।[38]</p>
<h4 id="टक-100">टीका</h4>
<p>2यथा देवाः गताः गच्छन्ति च प्रकाशं यथा देवा दिवि प्रकाशन्ते चित्रं चास्य चरितं चायनीयं भवति सर्वदा यथा देवानामिति । चित्रं सर्वदा भवति कृत्तिकावत् सन्निविष्टत्वात् कृत्तिकाः । देवनद्य एता इति केचित् । एताश्च दक्षिणेंऽसे गुल्मकृता उपधेयाः ॥</p>
<h3 id="सयकतमनतर-101">संयुक्तमन्त्रः</h3>
<p>मण्डलेष्ट॒का उप॑ दधाती॒मे वै लो॒का म॑ण्डलेष्ट॒का इ॒मे खलु॒ वै लो॒का दे॑वपु॒रा दे॑वपु॒रा ए॒व प्र वि॑शति॒ नार्ति॒मार्च्छ॑त्य॒ग्निञ्चि॑क्या॒नो</p>
<h3 id="मनतर-101">मन्त्रः</h3>
<p>म॒ण्ड॒ले॒ष्ट॒का उप॑ दधाति ।<br>
इ॒मे वै लो॒का म॑ण्डलेष्ट॒काः ।<br>
इ॒मे खलु॒ वै लो॒का दे॑वपु॒राः ।</p>
<p>दे॒व॒पु॒रा ए॒व प्र वि॑शति॒ , नार्ति॒मार्च्छ॑त्य् अ॒ग्निञ् चि॑क्या॒नः ।</p>
<h4 id="टक-101">टीका</h4>
<p>3मण्डलेष्टका इत्यादि ॥ प्रथममध्यमोत्तमासु चितिषु &lsquo;पृथिव्युदपुरं&rsquo; इत्याद्याः क्रमेण उपदधाति । इमे वा इति । स्थानसामान्यात् । इमे खल्विति । देवानां पुरा वासस्थानानि । &lsquo;ऋक्पूरब्धूः&rsquo; इत्याकारस्समासान्तः । तस्माद्देवानामेव पुरः प्रविशति न चार्तिं कांचिदपि गच्छति; कः मण्डलेष्टकावन्तं अग्निं चिक्यानः चिन्वानः । छान्दसो लिटः कानजादेशः, &lsquo;विभाषाञ्चेः&rsquo; इति कुत्वम् ॥</p>
<h3 id="सयकतमनतर-102">संयुक्तमन्त्रः</h3>
<p>वि॒श्वज्यो॑तिष॒ उप॑ दधाती॒माने॒वैताभि॑र्लो॒काञ्ज्योति॑ष्मत कुरु॒तेऽथो᳚ प्रा॒णाने॒वैता यज॑मानस्य दाध्रत्य्&hellip;</p>
<h3 id="मनतर-102">मन्त्रः</h3>
<p>वि॒श्वज्यो॑तिष॒ उप॑ दधाति ।<br>
इ॒माने॒वैताभि॑र् लो॒काञ् ज्योति॑ष्मत कुरुते ।<br>
अथो᳚ प्रा॒णाने॒वैता यज॑मानस्य दाध्रति ।</p>
<h4 id="टक-102">टीका</h4>
<p>4विश्वज्योतिष इति ॥ तास्वेव चितिषु &lsquo;बृहस्पतिस्त्वा सादयतु&rsquo; इत्याद्याः तिस्रः क्रमेणोपदधाति । विश्वज्योतिः याभिः प्राप्यते ता विश्वज्योतिषः । या मण्डलेष्टकाभिः प्रविशति इमान् लोकान् आभिर्विश्वज्योतिर्भिः ज्योतिष्मतः प्रकाशवतः कुरुते । अथो अपि च एता विश्वज्योतिषः यजमानस्य प्राणान्दाध्रति धारयति । छान्दसः शपः श्लुः । &lsquo;तुजादीनाम्&rsquo; इत्यभ्यासस्य दीर्घत्वम् ॥</p>
<h3 id="सयकतमनतर-103">संयुक्तमन्त्रः</h3>
<p>ए॒ता वै दे॒वताः᳚ सुव॒र्ग्या᳚स्ता ए॒वान्वा॒रभ्य॑ सुव॒र्गल्ँलो॒कमे॑ति ॥ [39]</p>
<h3 id="मनतर-103">मन्त्रः</h3>
<p>ए॒ता वै दे॒वताः᳚ सुव॒र्ग्याः᳚ ।<br>
ता ए॒वान्वा॒रभ्य॑ सुव॒र्गल्ँलो॒कमे॑ति ॥ [39]</p>
<h4 id="टक-103">टीका</h4>
<p>5एता वा इति ॥ बृहस्पतिविश्वकर्मप्रजापतयः स्वर्गप्राप्तिनिमित्तभूताः । &lsquo;गोद्व्यचः&rsquo; इति यत् । ता एवान्वारभ्य अवलम्ब्य स्वर्गं गच्छति विश्वज्योतिषामुपधाता ॥</p>
<p>इति पञ्चमे तृतीये नवमोनुवाकः ॥</p>
<h2 id="अनवक-१०">अनुवाकः १०</h2>
<h3 id="सयकतमनतर-104">संयुक्तमन्त्रः</h3>
<p>वृ॒ष्टि॒सनी॒रुप॑ दधाति॒ वृष्टि॑मे॒वाव॑ रुन्द्धे॒ यदे॑क॒धोप॑द॒ध्यादेक॑मृ॒तुव्ँव॑र्षेदनुपरि॒हारꣳ॑ सादयति॒ तस्मा॒थ्सर्वा॑नृ॒तून्व॑र्षति पुरोवात॒सनि॑र॒सीत्या॑है॒तद्वै वृष्ट्यै॑ रू॒पꣳ रू॒पेणै॒व वृष्टि॒मव॑ रुन्द्धे</p>
<h3 id="मनतर-104">मन्त्रः</h3>
<p>वृ॒ष्टि॒सनी॒रुप॑ दधाति ।<br>
वृष्टि॑मे॒वाव॑ रुन्धे ।<br>
यदे॑क॒धोप॑द॒ध्यादेक॑मृ॒तुव्ँ व॑र्षेत् ।<br>
अ॒नु॒प॒रि॒हारꣳ॑ सादयति॒ , तस्मा॒थ् सर्वा॑न् ऋ॒तून् व॑र्षति ।<br>
&ldquo;पु॒रो॒वा॒त॒सनि॑रसि&rdquo; + इत्या॑ह ।<br>
ए॒तद्वै वृष्ट्यै॑ रू॒पम् ।<br>
रू॒पेणै॒व वृष्टि॒मव॑ रुन्धे ।</p>
<h4 id="टक-104">टीका</h4>
<p>1वृष्टिसनीरित्यादि ॥ व्याख्यातम् । इह तु &lsquo;पुरोवातसनिः&rsquo; इत्याद्या वेदितव्याः । एताश्च पञ्च एकैका दिक्षु एकां मध्ये । एतद्वा इति । वृष्टेरेतद्रूपं रूपणं पुरोवातकालिकं लिङ्गं रूपं तद्भावे भावात् ॥</p>
<h3 id="सयकतमनतर-105">संयुक्तमन्त्रः</h3>
<p>स॒य्ँयानी॑भि॒र्वै दे॒वा इ॒माल्ँ लो॒कान्थ्सम॑यु॒स्तथ्स॒य्ँयानी॑नाꣳ सय्ँयानि॒त्वय्ँयथ्स॒य्ँयानी॑रुप॒दधा॑ति॒ यथा॒फ्सु ना॒वा स॒य्ँयात्ये॒वम् [40]<br>
ए॒वैताभि॒र्यज॑मान इ॒माल्ँ लो॒कान्थ्सय्ँया॑ति</p>
<h3 id="मनतर-105">मन्त्रः</h3>
<p>स॒य्ँयानी॑भि॒र्वै दे॒वा इ॒माल्ँ लो॒कान्थ् सम॑युः ।<br>
तथ् स॒य्ँयानी॑नाꣳ सय्ँयानि॒त्वम् ।<br>
यथ् स॒य्ँयानी॑रुप॒दधा॑ति॒ , यथा॒ऽफ्सु ना॒वा स॒य्ँयाति॑ ।<br>
ए॒वमे॒वैताभि॒र् यज॑मान इ॒माल्ँ लो॒कान्थ् सय्ँया॑ति । [40]</p>
<h4 id="टक-105">टीका</h4>
<p>2संयानीभिर्वा इति ॥ &lsquo;अग्नेर्यान्यसि&rsquo; इत्याद्याः पञ्चस्वपि चितीषूपदधाति । लोकानां संयानहेतुत्वात् संयान्यः । तत्र प्रथममध्यमोत्तमासु चितिषु द्वेद्वे उपदधाति इतरयोरेकैकाम् । संयानित्वमिति । &lsquo;त्वेच&rsquo; इति ह्रस्वत्वम् । यथेति । यथा अप्सु नावा (अनवमनः) संयाति एवमेताभिः संयानीभिः नौस्थानीयाभिरिमान् लोकानुदधिस्थानीयान् सं याति सन्तरति ॥</p>
<h3 id="सयकतमनतर-106">संयुक्तमन्त्रः</h3>
<p>प्ल॒वो वा ए॒षो᳚ऽग्नेर्यथ्स॒य्ँयानी॒र्यथ्स॒य्ँयानी॑रुप॒दधा॑ति प्ल॒वमे॒वैतम॒ग्नय॒ उप॑ दधात्यु॒त यस्यै॒तासूप॑हिता॒स्वापो॒ऽग्निꣳ हर॒न्त्यहृ॑त ए॒वास्या॒ग्निर्</p>
<h3 id="मनतर-106">मन्त्रः</h3>
<p>प्ल॒वो वा ए॒षो᳚ ऽग्नेर् यथ्स॒य्ँयानीः᳚ ।<br>
यथ्स॒य्ँयानी॑रुप॒दधा॑ति , प्ल॒वमे॒वैतम॒ग्नय॒ उप॑ दधाति ।</p>
<p>उ॒त यस्यै॒तासूप॑हिता॒स्वापो॒ऽग्निꣳ हर॒न्त्य् अहृ॑त ए॒वास्या॒ग्निः ।</p>
<h4 id="टक-106">टीका</h4>
<p>3प्लवो वा इति ॥ प्लवस्थानीयाः संयान्योग्नेः तस्मादेतासु प्लवस्थानीयासूपहितासु यस्यामग्निमापो हरन्ति अहृत एवासौ यद्यपि हरन्ति अहृत एवेति प्रतिपादयितुमुत शब्दः । न हि प्लवेन प्लवमानोद्भिः हृतो भवति ॥</p>
<h3 id="सयकतमनतर-107">संयुक्तमन्त्रः</h3>
<p>आ॑दित्येष्ट॒का उप॑ दधात्यादि॒त्या वा ए॒तम्भूत्यै॒ प्रति॑ नुदन्ते॒ योऽल॒म्भूत्यै॒ सन्भूति॒न्न प्रा॒प्नोत्या॑दि॒त्याः [41]<br>
ए॒वैन॒म्भूति॑ङ्गमयन्त्य्&hellip;</p>
<h3 id="मनतर-107">मन्त्रः</h3>
<p>आ॒दि॒त्ये॒ष्ट॒का उप॑ दधाति ।<br>
आ॒दि॒त्या॒ वा ए॒तम्भूत्यै॒ प्रति॑ नुदन्ते॒ , योऽल॒म्भूत्यै॒ सन्भूति॒न्न प्रा॒प्नोति ।<br>
आ॒दि॒त्या ए॒वैन॒म् भूति॑ङ् गमयन्ति ।  [41]</p>
<h4 id="टक-107">टीका</h4>
<p>4आदित्येष्टका इति ॥ &lsquo;सलिलाय त्वा&rsquo; इत्याद्या अष्टौ द्वेद्वे दिक्षु मध्ये । आदित्या वा इत्यादि । गतम् ॥</p>
<h3 id="सयकतमनतर-108">संयुक्तमन्त्रः</h3>
<p>अ॒सौ वा ए॒तस्या॑दि॒त्यो रुच॒मा द॑त्ते॒ यो᳚ऽग्निञ्चि॒त्वा न रोच॑ते॒ यदा॑दित्येष्ट॒का उ॑प॒दधा᳚त्य॒सावे॒वास्मि॑न्नादि॒त्यो रुच॑न्दधाति॒ यथा॒सौ दे॒वाना॒ꣳ॒ रोच॑त ए॒वमे॒वैष म॑नु॒ष्या॑णाꣳ रोचते</p>
<h3 id="मनतर-108">मन्त्रः</h3>
<p>अ॒सौ वा ए॒तस्या॑दि॒त्यो रुच॒मा द॑त्ते॒ , यो᳚ऽग्निञ् चि॒त्वा न रोच॑ते ।<br>
यदा॑दित्येष्ट॒का उ॑प॒दधा᳚त्य् , अ॒सावे॒वास्मि॑न्न् आदि॒त्यो रुच॑न् दधाति ।<br>
यथा॒सौ दे॒वाना॒ꣳ॒ रोच॑त , ए॒वमे॒वैष म॑नु॒ष्या॑णाꣳ रोचते ।</p>
<h4 id="टक-108">टीका</h4>
<p>5असौ वा इति ॥ चित्वाप्यग्निं यो दीप्तिमान्न भवति स आदित्येष्टकोपधानेन दीप्तिमान् भवति ॥</p>
<h3 id="सयकतमनतर-109">संयुक्तमन्त्रः</h3>
<p>घृतेष्ट॒का उप॑ दधात्ये॒तद्वा अ॒ग्ने प्रि॒यन्धाम॒ यद्घृ॒तम्प्रि॒येणै॒वैन॒न्धाम्ना॒ सम॑र्धयति [42]<br>
अथो॒ तेज॑सा</p>
<h3 id="मनतर-109">मन्त्रः</h3>
<p>घृ॒ते॒ष्ट॒का उप॑ दधाति ।<br>
ए॒तद् वा अ॒ग्ने प्रि॒यन्धाम॒ यद्घृ॒तम् ।<br>
प्रि॒येणै॒वैन॒न् धाम्ना॒ सम॑र्धयत्यथो॒ तेज॑सा । [42]</p>
<h4 id="टक-109">टीका</h4>
<p>6घृतेष्टका इति ॥ ऋचेत्याद्याः पच एकैका दिक्षु एकाम्मध्ये । एतद्वा इत्यादि । प्रियं धाम स्थानं गुणभूतमस्य घृतेष्टका, प्रधानस्य तु घृतम् । अथो अपि च तेजसा समर्धयति ॥</p>
<h3 id="सयकतमनतर-110">संयुक्तमन्त्रः</h3>
<p>अनुपरि॒हारꣳ॑ सादय॒त्यप॑रिवर्गमे॒वास्मि॒न्तेजो॑ दधाति</p>
<h3 id="मनतर-110">मन्त्रः</h3>
<p>अ॒नु॒प॒रि॒हारꣳ॑ सादय॒ति ।<br>
अप॑रिवर्गमे॒वास्मि॒न् तेजो॑ दधाति</p>
<h4 id="टक-110">टीका</h4>
<p>7अनु परिहारमिति ॥ अनुक्रमेण परितो हृत्वा सादनेन अपरिवर्गं न किचिदपि परिहार्यं[य] सर्वा रुचिं दीप्तिं अस्मिन् यजमाने दधाति । घृतेश्छान्दसो घमु । घृ क्षरणदीप्त्योः । घरणहेतवो घृतेष्टकाः ॥</p>
<h3 id="सयकतमनतर-111">संयुक्तमन्त्रः</h3>
<p>प्र॒जाप॑तिर॒ग्निम॑चिनुत॒ स यश॑सा॒ व्या᳚र्ध्यत॒ स ए॒ता य॑शो॒दा अ॑पश्य॒त्ता उपा॑धत्त॒ ताभि॒र्वै स यश॑ आ॒त्मन्न॑धत्त॒ यद्य॑शो॒दा उ॑प॒दधा॑ति॒ यश॑ ए॒व ताभि॒र्यज॑मान आ॒त्मन्ध॑त्ते॒</p>
<h3 id="मनतर-111">मन्त्रः</h3>
<p>प्र॒जाप॑तिर॒ग्निम् अ॑चिनुत ।<br>
स यश॑सा॒ व्या᳚र्ध्यत ।<br>
स ए॒ता य॑शो॒दा अ॑पश्यत् ।<br>
ता उपा॑धत्त ।<br>
ताभि॒र्वै स यश॑ आ॒त्मन्न् अ॑धत्त ।<br>
यद् य॑शो॒दा उ॑प॒दधा॑ति॒ , यश॑ ए॒व ताभि॒र्यज॑मान आ॒त्मन्ध॑त्ते ।</p>
<h4 id="टक-111">टीका</h4>
<p>8प्रजापतिरित्यादि यशोदानां विधिः । ताभिर्वा इति ॥ यशो ददते यजमानाय एताः ॥</p>
<h3 id="सयकतमनतर-112">संयुक्तमन्त्रः</h3>
<p>पञ्चोप॑ दधाति॒ पाङ्क्त॒ पुरु॑षो॒ यावा॑ने॒व पुरु॑ष॒स्तस्मि॒न्यशो॑ दधाति ॥ [43]</p>
<h3 id="मनतर-112">मन्त्रः</h3>
<p>पञ्चोप॑ दधाति ।<br>
पाङ्क्त॒ पुरु॑षः ।<br>
यावा॑ने॒व पुरु॑ष॒स् तस्मि॒न्यशो॑ दधाति ॥ [43]</p>
<h4 id="टक-112">टीका</h4>
<p>9एताश्च पञ्च एकैका दिक्षु एकाम्मध्ये । पाङ्क्त इति । उत्सादित्वादञ् । यावानिति । यावत्किंचित्पुरुषकृत्यं तत् सर्वं यशस्विनो भवति यशोदानामुपधातुः ॥</p>
<p>इति पचमे तृतीये दशमोनुवाकः ॥</p>
<h2 id="अनवक-११">अनुवाकः ११</h2>
<h3 id="सयकतमनतर-113">संयुक्तमन्त्रः</h3>
<p>दे॒वा॒सु॒रास्सय्ँय॑त्ता आस॒न्कनी॑याꣳसो दे॒वा आस॒न्भूया॒ꣳ॒सोऽसु॑रा॒स्ते दे॒वा ए॒ता इष्ट॑का अपश्य॒न्ता उपा॑दधत भूय॒स्कृद॒सीत्ये॒व भूयाꣳ॑सोऽभव॒न्वन॒स्पति॑भि॒रोष॑धीभिर्&hellip;</p>
<h3 id="मनतर-113">मन्त्रः</h3>
<p>दे॒वा॒सु॒रास् सय्ँय॑त्ता आसन् ।<br>
कनी॑याꣳसो दे॒वा आस॒न् , भूया॒ꣳ॒सो ऽसु॑राः ।<br>
ते दे॒वा ए॒ता इष्ट॑का अपश्यन्<br>
ता उपा॑दधत ।<br>
भू॒य॒स्कृद॒सीत्ये॒व भूयाꣳ॑सोऽभव॒न् , वन॒स्पति॑भि॒रोष॑धीभिः ।</p>
<h3 id="टक-113">टीका</h3>
<p>1देवासुरा इत्यादि ॥ भूयस्कृतां विधिः । कनीयांसः अल्पतराः क्षीणभूयिष्ठा देवा आसन् । असुरास्तु भूयांसः बहुधा समृद्धा आसन् । ते देवा एता &lsquo;भूयस्कृदसि&rsquo; इत्याद्याः भूयस्कृतोपश्यन् उपादधत च एताश्च पच । एकैका दिक्षु एकाम्मध्ये &lsquo;भूयस्कृदसि&rsquo; इत्येतामुपधाय वनस्पतिभिरोषधीभिः ज्यायांसोभवन् अक्षीयमाणा अभवन् ॥</p>
<h3 id="सयकतमनतर-114">संयुक्तमन्त्रः</h3>
<p>वरिव॒स्कृद॒सीती॒माम॑जय॒न्प्राच्य॒सीति॒ प्राची॒न्दिश॑मजयन्नू॒र्ध्वासीत्य॒मूम॑जयन्नन्तरिख्ष॒सद॑स्य॒न्तरि॑ख्षे सी॒देत्य॒न्तरि॑ख्षमजय॒न्ततो॑ दे॒वा अभ॑वन्न् [44]<br>
परासु॑रा॒ यस्यै॒ता उ॑पधी॒यन्ते॒ भूया॑ने॒व भ॑वत्य॒भीमाल्ँ लो॒काञ्ज॑यति॒ भव॑त्या॒त्मना॒ परा᳚स्य॒ भ्रातृ॑व्यो भवत्य्&hellip;</p>
<h3 id="मनतर-114">मन्त्रः</h3>
<p>व॒रि॒व॒स्कृद॒सीति॑ + इ॒माम् अ॑जयन् ।<br>
प्राच्य॒सीति॒ प्राची॒न् दिश॑मजयन् ।<br>
ऊ॒र्ध्वासीत्य॒मूम॑जयन् ।<br>
अ॒ज॒य॒न्न॒न्त॒रि॒ख्षसद् अ॑स्य॒न्तरि॑ख्षे सी॒देत्य॒न्तरि॑ख्षमजयन् ।<br>
ततो॑ दे॒वा अभ॑वन्न्  परासु॑राः । [44]<br>
यस्यै॒ता उ॑पधी॒यन्ते॒ भूया॑ने॒व भ॑वति ।<br>
अ॒भीमाल्ँ  लो॒काञ् ज॑यति ।<br>
भव॑त्या॒त्मना॒ परा᳚स्य॒ भ्रातृ॑व्यो भवति ।</p>
<h4 id="टक-114">टीका</h4>
<p>2वरिवस्कृदसीत्यादि ॥ समृद्धिकथनम् । ततो देवा अभवन् । असुराः परा भूताः । यस्येत्यादि गतम् ॥</p>
<h3 id="सयकतमनतर-115">संयुक्तमन्त्रः</h3>
<p>अफ्सु॒षद॑सि श्येन॒सद॒सीत्या॑है॒तद्वा अ॒ग्ने रू॒पꣳ रू॒पेणै॒वाग्निमव॑ रुन्द्धे</p>
<h3 id="मनतर-115">मन्त्रः</h3>
<p>अ॒फ्सु॒षद॑सि श्येन॒सद॒सीत्या॑ह ।<br>
ए॒तद्वा अ॒ग्ने रू॒पम् ।<br>
रू॒पेणै॒वाग्निमव॑ रुन्धे ।</p>
<h4 id="टक-115">टीका</h4>
<p>3अथ अप्सुषदसीत्याद्याः पच एकैका दिक्षु एकां मध्ये । एतद्वा इति । अबादयः । अप्सुषदादयः - अप्सु सीदन्तीति क्विप् । &lsquo;तत्पुरुषेकृति बहुळम्&rsquo; इत्यलुक् ॥</p>
<h3 id="सयकतमनतर-116">संयुक्तमन्त्रः</h3>
<p>पृथि॒व्यास्त्वा॒ द्रवि॑णे सादया॒मीत्या॑हे॒माने॒वैताभि॑र्लो॒कान्द्रवि॑णावत कुरुत</p>
<h3 id="मनतर-116">मन्त्रः</h3>
<p>&ldquo;पृ॒थि॒व्यास्त्वा॒ द्रवि॑णे सादयामि&rdquo; + इत्या॑ह ।<br>
इ॒माने॒वैताभि॑र् लो॒कान् द्रवि॑णावत कुरुते ।</p>
<h4 id="टक-116">टीका</h4>
<p>4अथ &lsquo;पृथिव्यास्त्वा द्रविणे सादयामि&rsquo; इत्याद्या द्रविणोदाः पच एकैका दिक्षु एकां मध्ये । द्रविणस्य धनस्य धात्र्यः । पूर्वपदस्यासुगागमश्छान्दसः । द्रविणावतः धनवतः । &lsquo;अन्येषामपि दृश्यते&rsquo; इति दीर्घत्वम् ॥</p>
<h3 id="सयकतमनतर-117">संयुक्तमन्त्रः</h3>
<p>आयु॒ष्या॑ उप॑ दधा॒त्यायु॑रे॒व [45]<br>
अ॒स्मि॒न्द॒धा॒त्यग्ने॒ यत्ते॒ पर॒ꣳ॒ हृन्नामेत्या॑है॒तद्वा अ॒ग्ने प्रि॒यन्धाम॑ प्रि॒यमे॒वास्य॒ धामोपा᳚प्नोति॒ तावेहि॒ सꣳ र॑भावहा॒ इत्या॑ह॒</p>
<h3 id="मनतर-117">मन्त्रः</h3>
<p>आ॒यु॒ष्या॑ उप॑ दधाति ।<br>
आयु॑रे॒वास्मिन् दधाति ।[45]<br>
अग्ने॒ यत्ते॒ पर॒ꣳ॒ हृन्नामेत्या॑ह ।<br>
ए॒तद् वा अ॒ग्ने प्रि॒यन् धाम॑ ।<br>
प्रि॒यमे॒वास्य॒ धामोपा᳚प्नोति ।<br>
तावेहि॒ सꣳ र॑भावहा॒ इत्या॑ह ।</p>
<h3 id="टक-117">टीका</h3>
<p>5अथ प्राणं मे पाहीत्याद्या आयुष्याः सप्त । एकैका दिक्षु तिस्रो मध्ये । केचिदाहुः - षडायुष्याः &lsquo;अग्ने यत्ते&rsquo; इति, सप्तमं अग्नेर्हृदयं इति । आयुर्मे पाहीत्यायुश्शब्दवता मन्त्रेणोपधेयत्वादायुष्याः । पूर्ववत् छत्रिन्यायेन सर्वा अप्यायुष्याः । यद्वा - आयुषो निमित्ताः । &lsquo;गोद्व्यचः&rsquo; इति यत् । अत्र &lsquo;यस्यैता उपधीयन्ते&rsquo; इति भूयस्कृत्सूपधानं श्रूयते, &lsquo;आयुष्या उपदधाति&rsquo; इति च आद्युष्यासु । अप्सुषत्सु द्रविणोदासु नोपधानं श्रूयते । तत्र पचदशाप्येता भूयस्कृत इव लक्ष्यन्ते । एतद्वा इति । अग्निहृदयाख्या सप्तमी । तस्मादस्या उपधानेन अग्नेः प्रियं धामोपाप्नोति ॥</p>
<h3 id="सयकतमनतर-118">संयुक्तमन्त्रः</h3>
<p>व्ये॑वैने॑न॒ परि॑ धत्ते॒ पाञ्च॑जन्ये॒ष्वप्ये᳚ध्यग्न॒ इत्या॑ह</p>
<h3 id="मनतर-118">मन्त्रः</h3>
<p>व्ये॑वैने॑न॒ परि॑ धत्ते ।<br>
पाञ्च॑जन्ये॒ष्वप्ये᳚ध्यग्न॒ इत्या॑ह ।</p>
<h4 id="टक-118">टीका</h4>
<p>6व्येवैनेनेति ॥ एनेनाग्निना सह विपरिधत्ते यजमानव्यापारनियमेपि सभा [सहभा] वा भाव(?) इति द्वयोरेकी भूतत्वात् ॥</p>
<h3 id="सयकतमनतर-119">संयुक्तमन्त्रः</h3>
<p>ए॒ष वा अ॒ग्नि पाञ्च॑जन्यो॒ य पञ्च॑चितीक॒स्तस्मा॑दे॒वमा॑ह</p>
<h3 id="मनतर-119">मन्त्रः</h3>
<p>ए॒ष वा अ॒ग्नि पाञ्च॑जन्यो॒ य पञ्च॑चितीकः ।<br>
तस्मा॑द् ए॒वमा॑ह ।</p>
<h4 id="टक-119">टीका</h4>
<p>7एषवा इति । पच चितयो निवृत्ता यस्य सोग्निः पाञ्चजन्यः पचसु योनिभूतासु चितिषु भवः पाञ्चजन्यः । छान्दसो यः । तस्मादेवमिति । कः? पञ्चस्वपि जनेषु एधि भव आह अग्न इति मन्त्रः ॥</p>
<h3 id="सयकतमनतर-120">संयुक्तमन्त्रः</h3>
<p>ऋर्त॒व्या॑ उप॑ दधात्ये॒तद्वा ऋ॑तू॒नाम्प्रि॒यन्धाम॒ यदृ॑त॒व्या॑ ऋतू॒नामे॒व प्रि॒यन्धामाव॑ रुन्द्धे</p>
<h3 id="मनतर-120">मन्त्रः</h3>
<p>ऋ॒त॒व्या॑ उप॑ दधाति ।<br>
ए॒तद् वा ऋ॑तू॒नाम् प्रि॒यन्धाम॒ यद् ऋ॑त॒व्याः᳚ ।<br>
ऋ॒तू॒नामे॒व प्रि॒यन्धामाव॑ रुन्धे ।</p>
<h4 id="टक-120">टीका</h4>
<p>8ऋतव्या इति । &lsquo;यावा अया वा&rsquo; इत्याद्यास्सप्तर्तव्याः । एकैका दिक्षु तिस्रो मध्ये । ऋतुप्राप्तिहेतुभूता ऋतव्याः । पूर्ववद्यत् ॥</p>
<h3 id="सयकतमनतर-121">संयुक्तमन्त्रः</h3>
<p>सु॒मेक॒ इत्या॑ह सव्ँवथ्स॒रो वै सु॒मेक॑स्सव्ँवथ्स॒रस्यै॒व प्रि॒यन्धामोपा᳚प्नोति ॥ [46]</p>
<h3 id="मनतर-121">मन्त्रः</h3>
<p>सु॒मेक॒ इत्या॑ह ।<br>
स॒व्ँव॒थ्स॒रो वै सु॒मेकः॑ ।<br>
स॒व्ँव॒थ्स॒रस्यै॒व प्रि॒यन्धामोपा᳚प्नोति ॥ [46]</p>
<h4 id="टक-121">टीका</h4>
<p>9सुमेक इति ॥ शोभनमेहनः प्रजानामुत्पादयितॄणां मुख्यः संवत्सरः । ककारश्छान्दसः । &lsquo;आद्युदात्तं द्व्यच्छन्दसि&rsquo; इत्युत्तरपदाद्युदात्तत्वम् ॥</p>
<p>इति पञ्चमे तृतीये एकादशोनुवाकः ॥</p>
<h2 id="अनवक-१२">अनुवाकः १२</h2>
<h3 id="सयकतमनतर-122">संयुक्तमन्त्रः</h3>
<p>प्र॒जाप॑ते॒रख्ष्य॑श्वय॒त्तत्परा॑पत॒त्तदश्वो॑ऽभव॒द्यदश्व॑य॒त्तदश्व॑स्याश्व॒त्वन्तद्दे॒वा अ॑श्वमे॒धेनै॒व प्रत्य॑दधुरे॒ष वै प्र॒जाप॑ति॒ꣳ॒ सर्व॑ङ्करोति॒ यो᳚ऽश्वमे॒धेन॒ यज॑ते॒ सर्व॑ ए॒व भ॑वति॒</p>
<h3 id="मनतर-122">मन्त्रः</h3>
<p>प्र॒जाप॑ते॒रख्ष्य॑श्वयत् ।<br>
तत्परा॑ऽपतत् ।<br>
तदश्वो॑ऽभवत् ।<br>
यदश्व॑य॒त् तदश्व॑स्याश्व॒त्वम् ।<br>
तद् दे॒वा अ॑श्वमे॒धेनै॒व प्रत्य॑दधुः ।<br>
ए॒ष वै प्र॒जाप॑ति॒ꣳ॒ सर्व॑ङ्करोति ।<br>
यो᳚ऽश्वमे॒धेन॒ यज॑ते ।<br>
सर्व॑ ए॒व भ॑वति ।</p>
<h4 id="टक-122">टीका</h4>
<p>1अधुना अश्वमेधमधिकृत्योच्यते - प्रजापतेरित्यादि ॥ वैश्वदेवं काण्डम् । प्रजापतेरक्षि अश्वयत् शूनमभवत् स्थानात् परेत्यापतत् । तदश्वोभवत् । तस्मादश्वत्वं अश्वस्य । अश्वयदित्यादि व्याख्यातमेव । एकदेशलोपेन नामत्वेन परिग्रहः । यद्वा - श्वयनादश्वः । छान्दसो डप्रत्ययोऽडागमश्च । तत्प्रजापतेरक्षि देवा अश्वमेधेनैवानुष्ठितेन प्रत्यदधुः स्वस्थाने अविकलं पुनस्थापितवन्तः । तस्मादेष प्रजापतिं सर्वमविकलं करोति योश्वमेधेन यजते । स्वयमपि सर्वोऽविकलो भवति ॥</p>
<h3 id="सयकतमनतर-123">संयुक्तमन्त्रः</h3>
<p>सर्व॑स्य॒ वा ए॒षा प्राय॑श्चित्ति॒स्सर्व॑स्य भेष॒जꣳ सर्व॒व्ँवा ए॒तेन॑ पा॒प्मान॑न्दे॒वा अ॑तर॒न्नपि॒ वा ए॒तेन॑ ब्रह्मह॒त्याम॑तर॒न्थ्&hellip;</p>
<h3 id="मनतर-123">मन्त्रः</h3>
<p>सर्व॑स्य॒ वा ए॒षा प्राय॑श्चित्तिः ।<br>
सर्व॑स्य भेषम् ।<br>
सर्व॒व्ँ वा ए॒तेन॑ पा॒प्मान॑न् दे॒वा अ॑तरन् ।<br>
अपि॒ वा ए॒तेन॑ ब्रह्मह॒त्याम॑तरन् ।</p>
<h4 id="टक-123">टीका</h4>
<p>2सर्वस्य वा इति ॥ सर्वस्य प्रतिषिद्धनिमित्तकरणस्य अधर्मस्य स्तेयादेर्विहिताकरणनिमित्तस्य च सन्ध्यालोपादेः प्रायश्चित्तिः निर्यातनहेतुः अश्वमेधः । प्रायणं प्रायो धर्मलोपः । तन्निवृत्तिः चित्तिः प्रायश्चित्तिः । प्रायश्शब्दस्य अव्ययत्वादव्ययपूर्वपदप्रकृतिसरत्वम् । किञ्च सर्वस्य रोगस्य राजयक्ष्मादेरपि भेषजं औषधं शमनहेतुः । सर्व वा इत्यादि । गतम् । पुनर्ब्रह्महत्याग्रहणं तस्मादुत्तरत्वख्यापनार्थम् । &lsquo;हनस्त च&rsquo; इति क्विप् ॥</p>
<h3 id="सयकतमनतर-124">संयुक्तमन्त्रः</h3>
<p>सर्व॑म्पा॒प्मान᳚म् [47]<br>
त॒र॒ति॒ तर॑ति ब्रह्मह॒त्याय्ँयो᳚ऽश्वमे॒धेन॒ यज॑ते॒ य उ॑ चैनमे॒वव्ँवेद</p>
<h3 id="मनतर-124">मन्त्रः</h3>
<p>सर्व॑म् पा॒प्मान॑न् तरति । [47]<br>
तर॑ति ब्रह्मह॒त्याँय् , यो᳚ऽश्वमे॒धेन॒ यज॑ते॒ य उ॑ चैनम् ए॒वव्ँ वेद ।</p>
<h4 id="टक-124">टीका</h4>
<p>3सर्वं पाप्मानमित्यादि ॥ यष्टुर्वेदितुश्च फलम् ॥</p>
<h3 id="सयकतमनतर-125">संयुक्तमन्त्रः</h3>
<p>उत्त॑र॒व्ँवै तत्प्र॒जाप॑ते॒रख्ष्य॑श्वय॒त्तस्मा॒दश्व॑स्योत्तर॒तोऽव॑ द्यन्ति दख्षिण॒तो᳚ऽन्येषा᳚म्पशू॒नाँव्&hellip;</p>
<h3 id="मनतर-125">मन्त्रः</h3>
<p>उत्त॑र॒व्ँ वै तत्प्र॒जाप॑ते॒रख्ष्य॑श्वयत् ।<br>
तस्मा॒दश्व॑स्योत्तर॒तोऽव॑ द्यन्ति ।<br>
द॒ख्षि॒णतो᳚ऽन्येषा᳚म् पशू॒नाम् ।</p>
<h4 id="टक-125">टीका</h4>
<p>4उत्तरं वा इति ॥ उत्तरस्य शूनस्याक्ष्णोश्वमेधेन प्रतिहतत्वात् प्रजापतेरुत्तरो भागः अश्वमेधसम्बद्धः प्रशस्तः । तथैव प्राजापत्यस्याश्वमेधस्य । तस्मादश्वस्योत्तरतोऽवद्यन्ति । कस्मादेवमुच्यते इति चेत् - दक्षिणतोप्येषां पशूनां अवद्यन्तीत्येव । दक्षिणोत्तराभ्यामतसुच् ॥</p>
<h3 id="सयकतमनतर-126">संयुक्तमन्त्रः</h3>
<p>वै॑त॒स कटो॑ भवत्य॒फ्सुयो॑नि॒र्वा अश्वो᳚ऽफ्सु॒जो वे॑त॒सस्स्व ए॒वैन॒य्ँयोनौ॒ प्रति॑ ष्ठापयति</p>
<h3 id="मनतर-126">मन्त्रः</h3>
<p>वै॑त॒स कटो॑ भवति ।<br>
अ॒फ्सुयो॑नि॒र्वा अश्वो᳚<br>
अफ्सु॒जो वे॑त॒सः ।<br>
स्व ए॒वैन॒य्ँयोनौ॒ प्रति॑ ष्ठापयति</p>
<h4 id="टक-126">टीका</h4>
<p>5वैतस इति ॥ वेतसो वञ्जुळः । &lsquo;पलाशादिभ्यो वा&rsquo; इति अनुदात्तलक्षणस्य अञो निवृत्तिः । &lsquo;अपो योनियन्मतुषु&rsquo; इति सप्तम्या अलुक् । अप्सुज इति । &lsquo;सप्तम्यां ञनेर्डः&rsquo; &lsquo;तत्पुरुषे कृति बहुळम्&rsquo; इत्यलुक् । स्व एवेति । उभयोरपि अप्सुयोनित्वात् स्वस्मिन् योनौ कारणे अप्सु अश्वं प्रतिष्ठापयति । वैतसः कटः ॥</p>
<h3 id="सयकतमनतर-127">संयुक्तमन्त्रः</h3>
<p>चतुष्टो॒मस्स्तोमो॑ भवति स॒रड्ढ॒ वा अश्व॑स्य॒ सक्थ्यावृ॑ह॒त्तद्दे॒वाश्च॑तुष्टो॒मेनै॒व प्रत्य॑दधु॒र्यच्च॑तुष्टो॒मस्स्तोमो॒ भव॒त्यश्व॑स्य सर्व॒त्वाय॑ ॥ [48]</p>
<h3 id="मनतर-127">मन्त्रः</h3>
<p>च॒तु॒ष्टो॒मस् स्तोमो॑ भवति ।<br>
स॒रड्ढ॒ वा अश्व॑स्य॒ सक्थ्यावृ॑हत् ।<br>
तद् दे॒वाश् च॑तुष्टो॒मेनै॒व प्रत्य॑दधुः ।<br>
यच् च॑तुष्टो॒मस् स्तोमो॒ भव॒त्यश्व॑स्य सर्व॒त्वाय॑ ॥ [48]</p>
<h4 id="टक-127">टीका</h4>
<p>6चतुष्टोम इति ॥ चतुष्टोम इति चतुरुत्तरस्य चतुष्टोमत्वम् । सरडिति । कृकलास इत्येके । कलविङ्क इत्यन्ये । सोश्वस्योत्तरं सक्थि अवृहत् आच्छिद्य गृहीतवान् । वृहू उद्यमने । तत्सक्थि देवाश्चतुष्टोमेन प्रत्यदधुः पूर्ववत्स्थापितवन्तः । तस्माच्चतुष्टोमः स्तोमोश्वस्य सर्वत्वाय अविकलत्वाय भवति ॥</p>
<p>इति भट्टभास्करमिश्रविरचिते यजुर्वेदभाष्ये ज्ञानयज्ञाख्ये पञ्चमे काण्डे तृतीये प्रपाठके द्वादशोनुवाकः ॥</p>
<p>समाप्तः प्रपाठकः ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH/yajuH/taittirIyam/saMhitA/bhaTTa-bhAskara-bhAShyam/5/3/">प्रपाठकः ३ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: प्रपाठकः ३</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      <a href="https://github.com/vishvAsa/vedAH/actions/workflows/build.yml"><img src="https://github.com/vishvAsa/vedAH/actions/workflows/build.yml/badge.svg"> Built </a> on 2021 Jul 13 03:26:02 UTC. (<a href="http://google.com/search?q=03%3a26%3a02%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
